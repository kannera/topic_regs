costep_2007-11-14_2_12	Ensinnäkin haluaisin muistuttaa komissiota ja neuvostoa siitä, että globalisaatio ei ole prosessi, joka on itsessään olemassa, että Eurooppa on suuri tekijä maailmanpolitiikassa ja että Euroopan harjoittamalla politiikalla määritellään, kehittyykö globalisaatio. Juuri tätä en pystynyt ymmärtämään komission strategiassa. Onko komissio halukas harjoittamaan politiikkaa, jolla globalisaatiota kehitetään, vai politiikkaa, jolla sitä hidastetaan? Lisäksi haluaisin kiinnittää huomionne siihen seikkaan, että sisämarkkinat eivät sinänsä takaa Euroopan menestystä globalisaation kehitysprosessissa. Neuvosto on ilmoittanut, että sen mielestä kilpailukyky on erittäin tärkeää, mutta tällä hetkellä Euroopan unionissa on uusia talouksia, jotka ovat haavoittuvia ja jotka eivät ole kilpailukykyisiä edes sisämarkkinoilla. Komissio on puolestaan todennut, että sen mielestä Lissabonin strategian kehitys on sille erittäin tärkeää, kun otetaan huomioon sen suunnitelmien täytäntöönpano globalisaation näkökulmasta. Erityisesti Bulgarian osalta odotan, että Lissabonin strategia ei toimi, sillä minun maani, kuten olemme toistuvasti todenneet, ei ollut valmis, kun se liittyi Euroopan unioniin. Miten siis voimme suojella Euroopan kansalaisten etuja, jos emme käytä minkäänlaisia protektionismin muotoja? Graham Watsonin mainitsema avoin yhteiskunta on kerrassaan petollinen EU:n heikoimmille talouksille. Jos sovellamme ensin maailmanlaajuista solidaarisuutta yhteisön sisäisen solidaarisuuden sijasta, miksi tarvitsemme yhteisöä? Tässä yhteydessä globalisaation tuleva kehitys heikoissa talouksissa, joilla on suuria kauppavajeita ja jotka eivät ole kilpailukykyisiä edes sisämarkkinoilla, lisäävät näihin talouksiin kohdistuvaa painetta entisestään aina romahdukseen saakka, ja nämä taloudet, jotka ovat taistelleet voidakseen aloittaa normaalin kehityksen, hajoavat kuten korttitalot.
costep_2007-12-12_5_11	Käytän puheenvuoron työjärjestyksen sen säännöksen nojalla, joka oikeuttaa minut henkilökohtaiseen lausumaan, sillä Daniel Cohn-Bendit loukkasi joitakin istuntosalin jäseniä. Ne olivat henkilökohtaisia loukkauksia, joiden vuoksi teillä, hyvä Daniel Cohn-Bendit, ei ole oikeutta piiloutua parlamentaarisen koskemattomuuden taakse. Luopukaa ensin parlamentaarisesta koskemattomuudestanne ja solvatkaa sitten parlamentin jäseniä! Tämänaamuisen tapahtuman osalta totean, että jokaisella parlamentin jäsenellä on oikeus ilmaista mielipiteensä. Haluaisin nyt sanoa muutamansa sanan Joseph Daulille. Hyvä Joseph Daul, jos haluatte, että parlamentin jäseniä voidaan poistaa väkipakolla istuntosalista, ettekö toimi kuten Hitler, joka toimi täsmälleen samalla tavoin Saksan valtiopäivillä? Suora demokratia on parasta demokratiaa. Korotimme ääntä ja käytimme siten oikeuttamme ilmaista vapaasti mielipiteemme sekä oikeuttamme harjoittaa vapaata demokratiaa sen sijaan, että petämme Euroopan kansoja, kuten te teitte. Uuden proletariaatin diktatuuri nostaa nyt päätään uudessa unionissa. Tällä kertaa se ei ole neuvostoliittolainen vaan eurooppalainen.
costep_2008-05-08_4_15	Arvoisa puhemies, hyvät kollegat, tuttavani voivat varmasti sanoa, että urheilu ja kaikki liikuntaan liittyvä on minulle elämäntapa. Kannatan urheilun valkoisen kirjan julkaisemista siinä toivossa, että se tarjoaa perustan tulevalle johdonmukaiselle toiminnalle. Vakaa käsitykseni on, että käsitellessämme tämän alan eurooppalaista politiikkaa meidän on ajateltava ennen kaikkea lapsiamme, heidän terveyttään, tulevaisuuttaan ja sosiaalista integraatiotaan. Urheilun edistäminen koulutusvaatimusten yhteydessä on merkittävä tekijä lastemme psyykkisen ja fyysisen kehityksen kannalta ja tärkeä väline heidän terveytensä suojelemiseksi. Valkoisen kirjan hyväksyminen ja EU:n laajuisten yhtenäisten rakenteiden perustaminen kutakin erityyppistä urheilumuotoa koskevan yhteisen toimintalinjan kehittämiseksi, tukemiseksi ja täytäntöön panemiseksi alkaen pikkulapsille tarkoitetusta urheilusta aina ammattiurheiluun asti, tietenkään vammaisia unohtamatta, tarjoaa kaikille kansalaisille mahdollisuuden osallistua ja olla omakohtaisesti mukana yhteisössä ja antaa panoksensa kulttuurien välisen vuoropuhelun edistämiseen.
costep_2008-09-01_16_26	Arvoisa puhemies, hyvät kollegat, heinäkuun alussa Bulgarian ensimmäinen demokraattisesti valittu pääministeri Filip Dimitrov vetäytyi politiikasta. Filip Dimitrov oli yksi Bulgarian demokraattisen opposition perustajista, ja hän nousi valtion johtoon vietyään vallan hajonneelta kommunistihallitukselta 1990-luvun alussa. Filip Dimitrov toimi Euroopan parlamentin jäsenenä ja lopulta Bulgarian kansalliskokouksen varapuhemiehenä. Kaikkien niiden 18 vuoden aikana, jolloin Filip Dimitrov oli mukana politiikassa, hän oli kaikille meille, jotka tunsimme hänet, esimerkki rehellisyydestä ja avoimuudesta. Hän oli mies, joka syvällä sielussaan uskoi maansa eurooppalaiseen ja euroatlanttiseen valintaan, sananvapauteen, demokratiaan ja ihmisoikeuksiin. Olen vakuuttunut siitä, että vaikka Filip Dimitrov onkin nyt vetäytynyt politiikasta, hän voi jatkossakin auttaa kaikkia meitä neuvoillaan ja kokemuksellaan, jotta onnistuisimme palauttamaan valtiollemme sen kuvan, minkä se ansaitsee Filip Dimitrovin tyyppisten ihmisten ponnistelujen ansiosta.
costep_2009-03-11_3_53	Arvoisa puhemies, hyvät parlamentin jäsenet, olen iloinen siitä, että EU:n toimielimet ovat hahmotelleet toimenpiteitä jäsenvaltioiden ja komission yhteisiä toimia varten talouskriisin selvittämiseksi. Kuten tiedämme jo varsin hyvin, EU:n koheesiopolitiikka tukee merkittävästi Euroopan talouden elvytyssuunnitelmaa ja on yhteisön suurin reaalitalouteen tehtävien investointien lähde. Euroopan parlamentti antaa tunnustusta näille toimille kannattamalla tarkistuksia Euroopan aluekehitysrahastosta, Euroopan sosiaalirahastosta ja koheesiorahastosta annettuihin asetuksiin EU:n varojen taloushallinnon yksinkertaistamiseksi ja nopeuttamiseksi. Toivon että tuensaajat - ne, joille varat todellisuudessa suunnataan - hyötyvät tästä yksinkertaistamisesta. Tämä on erityisen tärkeää Euroopan unionin köyhemmille jäsenvaltioille. Jäsenvaltioiden yhtenä tärkeänä tehtävänä on edelleen taata tarvittava rahoitus, jotta EU:n varat käytetään tarkoitetulla tavalla. Jäsenvaltioiden pitäisi soveltaa yksinkertaistettuja menettelyjä hankkeiden rahoittamiseksi rikkomatta vapaata kilpailua koskevia sääntöjä ja hyvää hallintoa koskevia vaatimuksia. Kiitos.
costep_1997-02-18_7_58	Arvoisa puhemies, kun meidän parlamenttimme sai Maastrichtin sopimuksessa oikeuden kollektiiviseen epäluottamuslauseeseen parlamentaariseksi aseeksi, pitäisi jokaisen tämän ylimmän eurooppalaisen kansanedustuslaitoksen jäsenen toimia sen suhteen vastuullisesti. Äänestyksessä Medinan mietinnöstä 16 tutkintavaliokunnan jäsentä äänesti sosialistisen ryhmän erittäin pehmeää esitystä vastaan eli mietintö, jota tänään käsittelemme, hyväksyttiin ilman kaavailtua suositusta ehdolliseen epäluottamuslauseäänestykseen. Lehdistö tiesi siitä. Nyt me korjaamme sen asianmukaisilla päätöslauselmilla, joista me äänestämme huomenna. Tämä - aivan oikein, myös minun - hylkäävä kanta ei ollut pinnaamista eikä myöskään puuttuvan rohkeuden ilmaisu, vaan päinvastoin! Kyseisestä esityksestä tuli vielä kärjistetympi epäluottamuslauseäänestys, koska sitä ei oltu määritelty ajallisesti, sillä siitä oli määrä poistaa päiväys joulukuu 1997. Ja se, joka uhkaa tutkintatoiminnan alussa epäluottamuslauseäänestyksellä, hyvät naiset ja herrat, sama minkä tyyppisellä, ja saa lopussa aikaan vain erityisen pehmeitä muotoiluja, ei vahingoita vain itseään, vaan koko meidän parlamenttiamme, sillä kaikki aavistavat syyn tällaiseen horjuvuuteen! Komissaarien enemmistö, joiden täytyisi lähteä, olisivat sosiaalidemokraattisen ryhmän riveistä. Muuten, herra puhemies, ensisijaisesti ei ole kyse nykyisen komission syyllisyyden tai syyttömyyden osoittamisesta. Meillä valituilla kansanedustajilla täytyy olla kyse, on oikeastaan velvollisuutemme palauttaa Euroopan kuluttajille varmuus, jota he vaativat ja jonka he ansaitsevat. Toisin sanoen, meidän europarlamentaarikkojen pitäisi muodostaa yhdessä komission kanssa - eikä sitä vastaan - vastapaino neuvostolle, ja näin erityisesti paraikaa meneillään olevan hallitusten välisen konferenssin neuvottelut huomioon ottaen. Tämä ei sulje pois sitä, että sanotaan mielipide suoraan ja avoimesti. Nimenomaan tästä on kyse tänään täällä parlamentissa. Mitä on tehtävä? Medinan mietinnön ja parlamentin päätöslauselman perusteella komission pitäisi nyt mitä pikimmin korjata laiminlyöntinsä ja poistaa tutkintavaliokunnan osoittamat epäkohdat. Puheenjohtaja Santerin lausunnot antavat ymmärtää, että komissio on tähän valmis. Mikäli tätä ei vastoin odotuksia toteuteta sopivan ajan kuluessa eli tämän vuoden loppuun mennessä, ei meidän pitäisi vain nostaa varoittavaa sormeamme kuten tehtiin tutkintavaliokunnan äänestyksessä, vaan meidän velvollisuutemme olisi nimenomaan järjestää EY:n perustamissopimuksen 144 artiklan mukainen epäluottamuslauseäänestys!
costep_1997-04-08_2_27	Arvoisa puhemies, kollegat, tarkastelkaamme asiaa laajan poliittisesti eikä oikeudellisesti. Oikeastaan on kyse kaikkien ihmisten tasa-arvoisesta vapaudesta eliöinä. Me hengitämme samaa ilmaa, juomme samaa vettä, kuten sanoi sofisti Antifon, joka ensimmäisenä muotoili tasa-arvoisen vapauden ajatuksen. Valistuksen ajan ajattelijat uudistivat ajatusta eikä koskaan ole ollut kyse vain abstrakteista oikeussubjekteista, pelkistä yksityisomistajista, vaan konkreettisista, ruumiillisista, historiallisista ja yhteiskunnallisista eliöistä. Tämä tarkoittaa sitä, että jako, joka täällä tehdään, on keinotekoinen. Se on keksitty jälkikäteen. Meidän on kehitettävä ihmis- ja kansalaisoikeuspolitiikka, kuten Etienne Balibar on uusimmissa julkaisuissaan tehnyt. Sallikaa meidän vihdoin yhdessä tajuta, että ihmis- ja kansalaisoikeuspolitiikka on keskeinen eurooppalainen perintö, joka on luonteenomaista Euroopalle, joka haluaa tehdä erityisen, myönteisen ja rakentavan osuutensa ihmissivilisaation kehitykselle!
costep_1997-04-08_9_8	Arvoisa puhemies, hyvät naiset ja herrat, minusta neuvoston ja komission yhteinen kanta yhtenäisen yhteisön mallin luomisesta yksittäisten valtioiden ajokorteille on tervetullut. Näin helpotetaan ensinnäkin yhteisön henkilöliikennettä ja toiseksi myös lisätään turvallisuutta tieliikenteessä, eikä muuten vain oikeus- ja siten kuluttajan turvallisuutta, vaan myös liikenneturvallisuutta, ja kolmanneksi helpotetaan mahdollista muuttamista toiseen jäsenvaltioon kuin siihen, jossa ajokortti on hankittu. Näiden tavoitteiden saavuttamiseksi tarvitaan kaikista kielistä riippumatonta luetteloa kaikista seikoista eli kaikista lisätiedoista ja rajoituksista, jotka on merkittävä ajokorttiin. Tällainen luettelo yhtenäisistä säännöistä sekä merkinnöistä edellytyksille ajaa autoa ja merkinnöistä hallintomenettelyistä ajokorttien yhdenmukaistamiseksi helpottaa ajokorttimerkintöjen ymmärtämistä ja yksinkertaistaa myös edelleen voimassa olevien valtiollisten ajokorttien tarkastusta. Tämä on hyvä. Kuitenkaan en ymmärrä osaa tämän parlamentin edustajista: kuinka te voitte hyväksyä tämän edelleen voimaan jäävän valtiollisten ajokorttien myöntämisen, vaikkakin yhtenäisen yhteisön mallin perusteella, ja samalla vaatia yhteisön oikeutta ajokorttien keskeyttämiseen ja peruuttamiseen? Tämä tarkoittaa kai sitä, että asia nähdään kahdella eri tavalla. Eivätkö sisäisen turvallisuuden oikeusasiat ole edelleenkin Euroopan unionin kolmannen pilarin asioita, jotka kuuluvat valtioiden väliseen yhteistyöhön? Voin vain kehottaa hylkäämään tarkistukset, jotka ovat voimassa olevan Euroopan oikeuden vastaisia ja jotka liikenne- ja matkailuvaliokunta valitettavasti hyväksyi enemmistöpäätöksellä. Kiitän neuvostoa yhteisestä kannasta, jossa se on ottanut huomioon parlamentin ensimmäisessä käsittelyssä hyväksymät ja komission kannattamat tarkistukset.
costep_1997-04-09_10_14	Arvoisa puhemies ja hyvät edustajat, esillä olevissa ehdotuksissa, jotka koskevat moottoriajoneuvojen pakokaasupäästöjen vähentäviä toimenpiteitä, on valittu uusi lähestymistapa. Ensimmäistä kertaa moottoriajoneuvojen päästöraja-arvoista sopimisen lisäksi ehdotetaan myös polttoaineiden laadun eritelmiä. Minusta se on oikea tapa lähestyä asiaa, koska puhtaat polttoaineet mahdollistavat edistyksellisen moottoriteknologian käyttöönoton. Yhdessä ne taas parantavat ilman laatua välittömästi ja merkittävästi. Tämä ajatus meillä tulisi olla mielessämme huomisessa äänestyksessä. Konkreettisesti sen on kuitenkin tarkoitettava sellaisia eritelmiä, joista ympäristö-, terveys- ja kuluttajansuojavaliokunnassa on sovittu. Tämä koskee erityisesti rikkiä, bentseeniä ja aromaatteja, jotta nykyisen teknisen edistyksen soveltaminen moottoriajoneuvoihin kannattaa. Se edellyttää kuitenkin sitä, että öljynjalostus- ja autoteollisuuden mahdollisuudet pitkän aikavälin suunnitteluun turvataan. Siksi pyrimme jo tässä vaiheessa sopimaan sitovista raja-arvoista vuodelle 2005. Komission ehdotus on kuitenkin tästä varsin kaukana. Sen sisältämät määräykset pohjautuvat oikeastaan nykyiseen tilanteeseen. Jo siinä on mielestäni tarpeeksi syytä suhtautua komission ehdotukseen erittäin kriittisesti. On kai todettava myös se, että vaikka Auto-ohjelma ja Oil-ohjelma nivottiin yhteen, en näe niiden välistä yhteyttä kuitenkaan komission ehdotuksessa. Yleisesti ottaen komissio ei ole siis hyödyntänyt sitä mahdollisuutta, jonka tiukkojen moottoriajoneuvojen päästöraja-arvojen ja polttoaineiden eritelmien yhdistäminen tarjoaa ympäristölle ja ihmisten terveydelle. Sen avulla ei ole myöskään edistetty saati parannettu eurooppalaisen teollisuuden kilpailumahdollisuuksia, minkä seurauksena teollisuuden tilanne on huonontumassa. Lisätoimia vastustetaan - mikä on tullut tänään jo useaan kertaan esille - väittämällä, että ne nostavat kustannuksia. Olemme kuulleet jo useampaan otteeseen, miten öljynjalostusteollisuuden investoinnit, joita se tarvitsee saavuttaakseen parlamentin ehdottamat eritelmät, nostavat polttoainekustannuksia 0, 01 ecua litralta. Mistä tästä sitten syntyy vahinkoa? Hinnan korotuksenhan maksavat toki suurimmaksi osaksi veronmaksajat. Kyseisten teollisuudenalojen kilpailutilanteesta, joka on pidettävä mielessä aina päätöksiä tehdessämme, totean seuraavaa. Ensinnäkin öljynjalostusteollisuuden osalta on sanottava, että kilpailu alalla on kuitenkin pääasiassa alueellista eikä yksittäisten laitosten välistä. Tämän kyseisen teollisuuden kohdalla korvaisin jopa sanan kilpailu sanalla sopimus, sillä yritysjohdot sopivat keskenään tuotteidensa hinnoista. Sitä ei enää voida nimittää kilpailuksi. Autoteollisuuden kansainväliset kilpailumahdollisuudet ovat tulevaisuuden teknologian kehittämisessä. Tällä suunnitelmalla on kuitenkin menestymismahdollisuuksia esim. vain typen oksideja poistavan katalysaattorin tai puhtaampien polttoaineiden käyttöönottamisessa. Nyt esillä oleva kilpailumahdollisuuksia luova tai parantava ympäristöpolitiikka on hyvää politiikkaa. Erot jäsenvaltioiden jalostamojen teknologiassa sekä ajoneuvokantojen teknologiassa ja iässä ovat Euroopan unionissa hyvin suuret. Silloin on tietysti helppo sanoa, että tämän eron vähittäistä tasoittamista varten tarvitaan poikkeussäännöksiä. Jos lähdemme tälle tielle, uhraamme osan polttoaineteollisuudesta ja öljynjalostusteollisuudesta, jolla on 30 % ylituotanto Euroopan unionissa. Siitä taas seuraa vaatimuksia tukitoimista tämän vajauksen poistamiseksi. Kyse on siis autoteollisuuden ja polttoaineteollisuuden kilpailukyvyn varmistamisesta, mikä onnistuu vain parlamentin ehdottaman ohjelman avulla.
costep_1997-06-25_2_2	Arvoisa puhemies, perjantain pöytäkirjaan on aivan oikein merkitty vastalauseeni sen johdosta, ettei rahoitusavun myöntämisestä Bulgarialle ja Makedonialle keskusteltu täysistunnossa. Istunnon puhemies ilmoitti minulle myös aivan oikein, omien tietojensa mukaisesti, että taloudellisten ulkosuhteiden valiokunta oli niin päättänyt. Haluaisin tehdä täysin selväksi, että taloudellisten ulkosuhteiden valiokunta oli yksimielisesti päättänyt juuri päinvastoin. Kysehän oli aiheesta, jonka me hyväksyimme tiistaiaamuna käsiteltäväksi kiireellisenä. Valiokunta piti tiistai-iltana Strasbourgissa kokouksen, jossa se päätti yksimielisesti antaa puheenjohtajansa tai jonkun jäsenistään laatia aiheesta vielä suullisen selvityksen. Perjantaiaamuna totesimme sitten yhtäkkiä, että aiheesta ei keskustellakaan. Minä kyllä kannatan lyhennettyjä menettelyjä, mutta on parlamentarismin ja työjärjestyksemme vastaista, että poliittisesti tärkeästä aiheesta, jossa on kyse suurista rahasummista, ei keskustella valiokunnassa eikä täysistunnossa.
costep_1997-07-15_8_21	Arvoisa puhemies, hyvät parlamentin jäsenet, viittaan valmistelemaani mietintöön, josta äänestimme muutama viikko sitten eli 12. heinäkuuta 1997. Parlamentti hylkäsi silloin suurella enemmistöllä tietyille viljelykasveille ja maan viljelykäytöstä poistamiselle myönnettävät tasausmaksut. Samanaikaisesti parlamentti neuvotteli budjettivaliokunnan kanssa öljysiemenille myönnettävien ennakkomaksujen siirtojen hylkäämisestä. Yhdessä mietintööni esitetyssä tarkistuksessa ehdotettiin maatalousuudistuksen mukaisen hehtaarituen myöntämistä vuosina 1998 ja 1999 täysimääräisenä. Minusta on kummallista, jos nyt poiketaan tästä linjasta esittämättä kuitenkaan järkevää korvaavaa ehdotusta. Viimeksi eilen luin sanomalehdestä, että pinta-ala- ja eläinpalkkiot ovat jatkossakin EU:n maatalouspolitiikan perustana. Komission jäsenenä, Erkki Liikanen, olette ollut mukana päättämässä asiaa. Valitettavasti me saamme lukea sanomalehdistä ennen kuin asia esitetään täällä parlamentissa. Kysyttäessä sitten kerrotaan lehtijuttujen olevan oikeassa. Odotan kiinnostuneena, mitä sanotte jälkeenpäin maanviljelijöiden tuen saamiseksi tulevalle maatalouspolitiikalle, mikäli tähänastista politiikkaa jatketaan. Luulimme nimittäin, että kannatatte uutta maatalouspolitiikkaa, jonka me voisimme kestää. Sen sijaan nyt on kyse hehtaarituista ja eläinpalkkioista. Ja te uskotte, että maanviljelijät uskovat lupaukseen, että me kestämme tämän. Odotan mielenkiinnolla, mitä sanotte jälkeenpäin. Haluan kiittää ennen kaikkea Mulderia, joka esitti hyvin järkeviä väitteitä. Ryhmäni yhtyy täysin hänen väitteisiinsä. Emme halua iskeä päätämme seinään, vaan haluamme edelleen työskennellä yhdessä budjettivaliokunnan kanssa.
costep_1997-09-15_10_4	Arvoisa puhemies, hyvä komission jäsen, arvoisat kollegat. Yli vuoden jälkeen meillä on tänään viimeinkin tilaisuus keskustella postipalveluista, tällä kertaa toisessa käsittelyssä direktiivistä, jolla on äärettömän pitkä nimi. Jos olemme rehellisiä, tämä direktiivi ei todellakaan ole suuri edistysaskel. Sen ainoana vahvuutena voidaan sanoa vain, että tämä direktiivi on ajallisesti väliaikainen ja, sanon tämän täysin avoimesti, sen myötä myös jäsenvaltioita kohtaan kohdistuu tietynlaista painetta saada postipalvelunsa kilpailu- ja sisämarkkinakykyisiksi. Ellei se olisi mahdollista, ei kyseinen direktiivi olisi edes sen paperin arvoinen, jolle se on painettu. Emme kuitenkaan halua asettaa käytettäväksi kompromissin peruspilareita, jotka televiestinnästä vastuussa oleva ministerineuvosto sai aikaan viime vuoden joulukuussa, koska näen tässä myös seuraavat ongelmat: a) enemmistöpäätös, b) asioiden saaminen läpi neuvostossa. Postin järjestämiseen myös maaseudulla on tarpeen myös tietty varattu alue. Yleispalveluvelvoite - siis tietty postituotteiden vähimmäispaketti, jonka tulee olla kaikkien kansalaisten käytettävissä - on myös oikeutettu. PPE-ryhmä ei halua - ja olen myös itse samaa mieltä - vaatia sovittelumenettelyä, vaan meidän pitää lopultakin saada jotakin aikaan jäsenvaltioissa. Ratkaiseva kysymys on kuitenkin: miten me organisoimme yhteiset markkinat, joissa säänneltäisiin keskeisiä eurooppalaisia kysymyksiä, nimittäin päätemaksuja, nykyisestä antiikkisesta järjestelmästä - nimittäin maailmanpostisopimuksesta. Tähän kysymykseen minulle ei ole vielä kukaan pystynyt antamaan tyydyttävää vastausta. On hämmästyttävää, hyvä Brian Simpson, miten valtiota tukevaksi olette muotoilleet esityksenne tänään; taistelutahdosta ja uudisraivaajamielialasta, jotka olivat kuultavissa ensimmäisessä käsittelyssä, ei ole enää paljoakaan jäljellä. Vuosi sitten olimme vielä yhtä mieltä siitä, että meidän pitää löytää eurooppalainen ratkaisu päätemaksujen suhteen. Nyt toisessa käsittelyssä tätä johdonmukaisuutta pelätään, ettei vaan vaarannettaisi neuvoston kompromissia. Ajatella, miten nopeasti olette oppineet pelin säännöt Isossa-Britanniassa! Me PPE-ryhmässä haluamme, että saamme aikaan yhteiset markkinat ja kilpailua myös postin alueella, kuitenkin sellaista kilpailua, josta jotkut maat eivät hyödy toisia enemmän. Varattu alue, yleispalveluvelvoite, joka kumoutuu luvattoman uudelleenpostituksen kautta, niin, joka koverretaan pois, ei voi saada myöntymystämme. Schmidbauer, krokotiilin kyyneleenne liikuttavat minua todella, mutta jos haluatte kaiken, esimerkiksi sosiaaliturvan, tukekaa minun tarkistustani! Silloin asiat hoituvat itsestään, silloin meidän ei tarvitse enää lainkaan keskustella Saksan pienistä postitoimistoista ja muista. Teillä on huomenna mahdollisuus tehdä jotakin maanmiehienne puolesta! Haluaisin sanoa vielä jotakin, mutta aika alkaa loppua. Arvoisa komission jäsen, päätemaksut eivät ole esillä. Vaikka me emme saisikaan aikaan ratkaisua huomenna vastakkaisen puolen kielteisestä kannasta johtuen, haluaisin pyytää teitä, jotta saisimme aikaan jotain edistystä. Maailmanpostisopimuksella emme saa aikaan sisämarkkinoita!
costep_1997-09-17_3_17	Arvoisa puhemies, missio pacis, rauhan lähetystyö. Tällä käännöksellä vanhan kirkon raamatun painoksessa tarkoitettiin Jerusalemia. Voiko tämä merkitys säilyä rauhan vihollisten barbaarisen terrorin aikana? Sitä ei pidä vain säilyttää, se voi myös säilyä, sillä tämä kaupunki, Yad Vashemin kaupunki ja kaikkien kansojen vanhurskaiden lehdon kaupunki edustaa terrorismin voittamista. Terrorismi on voitettavissa, mutta vain yhdellä keinoin: sen vakauksen vankkumattomuudella, että rauhalle ja rauhanprosessille ei ole vaihtoehtoja. Siksi haluan nyt, olen myös tietoinen äänestykseni yksipuolisuudesta, ryhmäni puolesta vedota pääministeri Netanjahuun ja hänen hallitukseensa, jotta he täyttäisivät Oslon sopimuksen kirjaimellisesti, kattavasta ja rauhanprosessin hengessä. Sillä kun turvallisuus on hänen politiikkansa keskipiste, on myös selvää, että tämä Israelin kansan turvallisuus voidaan saavuttaa vain yhdellä tapaa, joka on aloitettu jo Washingtonissa ja Oslossa.
costep_1997-10-24_3_11	Arvoisa rouva puhemies, hyvät naiset ja herrat! Mielestäni vastuuntuntoiset yrittäjät ovat jo vuosia huolehtineet eläintenkuljetuksista parhaissa oloissa. Monet kuljettajat antavat mahdollisuuden tarkastuksiin asettuakseen jatkuvaa eläinkuljetuksiin kohdistuvaa kritiikkiä vastaan. Tämä meidän pitäisi todeta tänä aamuna yhteiskeskustelussa. Valitettavasti mitalilla on tietenkin myös toinen puoli. Tähän viittaa myös rouva Anttilan mietintö, nimittäin niihin, jotka eivät suhtaudu eläinten inhimilliseen kuljettamiseen niin vakavasti. Nyt uusiin aloitteisiin tarttuminen ja niiden täytäntöönpano kaikin lain suomin keinoin riippuu meistä. Eläinkuljetusten parantamiseksi vaadin seuraavien asioiden huomioonottamista: Ensiksikin valvontatiheyttä tulisi lisätä sekä EU:n sisällä että kolmansissa maissa, sillä useimmat kuljetuksiin liittyvät ongelmat eivät johdu lainsäädännöstä, vaan lainsäädännön toteuttamisessa olevista puutteista. Toiseksi täytyy saada aikaan EU-lainsäädännön mukaiset konkreettiset kuljetusehdot ja ennen kaikkea sopia niistä, myös vastaanottavien kolmansien maiden kanssa. Kolmanneksi tarvitsemme ankaria ja tiukkoja rangaistuksia, jos eläimiä kohdellaan karkean huolimattomasti tai jos eläintensuojelumääräyksiä rikotaan. Ja lopuksi yksi asia, joka ei ole vähäisin, rouva komissaari, me vaadimme komissiota laatimaan naudanlihan ja teurasnautojen vientituet sellaisiksi, että elävien teuraseläinten vienti kolmansiin maihin ei ole enää taloudellisesti houkuttelevaa. Tehokas eläinsuojelu juuri kansainvälisessä kuljetusliikenteessä on mahdollista vain EU:n yhtenäisen lainsäädännön avulla. En kiellä, ettei tämä ole eurooppalaisella tasolla vaikea ja vaivalloinen prosessi, emmehän muuten olisi keskustelleet aiheesta niin kauan. Olen myöskin tietoinen siitä, että vientitukien myöntämistä arvostellaan yleisesti monin tavoin. Luonnolliset tuotanto-olosuhteet, ympäristöverot, eläintensuojelukriteerit ja eläintensuojelumääräykset EU:ssa merkitsevät kuitenkin, että meidän täkäläinen naudanlihantuotantomme on kannattamattomampaa kuin tuotanto Argentiinassa tai Yhdysvalloissa. Teollisuustuotannossa sellaisissa tapauksissa on yleistä, että kustannuspaineiden noustessa tuotantolaitokset yksinkertaisesti siirretään ulkomaille. Tätä eivät meidän maataloustuottajamme voi tehdä, ja nyt naudanliha-alan WTOsopimukset pitävät huolen vientitukea saavan naudanlihanviennin voimakkaasta vähentymisestä. Vuosien 1995 ja 2001 välisenä aikana meidän pitäisi vähentää sitä 1, 1 miljoonasta tonnista 0, 8 miljoonaan tonniin. Tämä on kyllä yksi tie, mutta minun nähdäkseni BSE-keskustelun ja varastossa olevien lihamäärien myötä eurooppalainen maatalous joutui rajattoman paineen alle. Sanoisin, että meidän pitäisi yleisesti luopua eläinkuljetuksista. Tämä kuulostaa tietenkin kuluttajien korvissa hyvältä; toisaalta kuluttajat eivät ole kuitenkaan valmiita maksamaan tuotteista enemmän, niin että meillä olisi varaa koko tähän ylellisyyteen.
costep_1997-12-16_13_17	Arvoisa puhemies, hyvät naiset ja herrat! Keskustelumme kohteena on komission ehdotus, jolla pyritään tekemään täydennys EY:n perustamissopimuksen 3 artiklaan. Sen mukaan yhteisön toiminnan on käsitettävä osallistuminen yleiseen hyötyyn tähtäävien palvelujen edistämiseen. Olen sitä mieltä, että tämä on integraatio- ja kilpailupolitiikan kannalta vaarallista ja on käsitykseni mukaan torjuttava. Sisällyttäminen perussopimukseen merkitsisi, että valtion ylläpitämät yleishyödylliset palvelut saavuttaisivat sellaiset mitat, joita ei voitaisi enää ollenkaan hallita. Sellaisella artiklalla olisi sitä paitsi vaikutusta yhteisön kilpailua koskeviin määräyksiin ja sääntöihin sekä tukia koskeviin säännöksiin, ja ottaen huomioon markkinoiden avaamiseen ja yksityistämiseen tähtäävän EU-politiikan tämä merkitsee monopolien aseman vahvistamista ja julkisten yritysten suosimista, mikä ei voi olla Euroopan edun mukaista. Meidän olisi kysyttävä itseltämme, mitä valtion ylläpitämään yleishyödylliseen toimintaan oikeastaan kuuluu. Minun mielestäni niin vähän kuin mahdollista. Minun mielestäni valtion on hoidettava seuraavat tehtävät, ja nämä olisi hyvä pitää välillä mielessä. Ensinnäkin: valtiovallan tehtävä on huolehtia sisäisestä ja ulkoisesta turvallisuudesta. Sen on myös taattava riippumaton lainkäyttö ja kolmanneksi edistettävä yhteiskunnan yhteisöllisyyttä luomalla tasapainoa etujen ja haittojen kesken. Neljänneksi sen on lisäksi täytettävä ne julkisen elämän aukot, joita yksityinen yritystoiminta ei ota hoitaakseen. Mutta sen ei tarvitse ylläpitää valtiollista lentoyhtiötä, valtiollista posti- ja puhelinyhtiötä ja rautatieyhtiötä. Se ei myöskään saa tuontitullien käytöllä ja subventioita myöntämällä estää kilpailun toteutumista niillä aloilla, joilla kilpailua on. Palvelujen objektiivisin tuomari on ja sellaisena pysyy markkinat eikä valtio. Ne ratkaisevat kilpailuolosuhteissa palvelujen laadun. Siten yhteiskunnan, valtion ensisijainen tehtävä on luoda edellytykset markkinoiden toiminnalle eikä järjestää yleishyödyllisiä palveluita. Toivon, että emme tee huomenna päinvastaista päätöstä.
costep_1997-12-18_5_53	Arvoisa puhemies! Asiani koskee nyt tehtävää kiireellisyyspäätöstä. Minut voi aina saada säästötoimenpiteiden puolelle, mutta kun aioin juuri hakea tavalliseen tapaan tekstit, sain yhteiset päätökset mutta en kuitenkaan alkuperäisiä tekstejä, ja perusteluna oli se, että se oli säästötoimenpide. Minun on sanottava siihen, että tämä on aivan mahdotonta, sillä täällä torjutaan usein yhteisiä päätöksiä, minkä vuoksi palataan alkuperäiseen tekstiin. Pyydän selvitystä tähän. Esimerkiksi tolkuton Kroatia-esitys muuttui rouva Packin ansiosta hieman vähemmän tolkuttomaksi, mutta olisin mielelläni lukenut tolkuttomat alkuperäistekstit. Pyydän todella huolehtimaan tämän asian kuntoonsaattamisesta!
costep_1998-01-14_4_29	Arvoisa neuvoston puheenjohtaja, arvoisat kollegat, lisäyksenä siihen, mistä puolueryhmäni kollegat jo puhuivat, haluaisin kiinnittää puheenjohtajamaan huomion muutamiin tämän parlamentin joulukuun päätöslauselmateksteihin, jotka ovat sekä komissiolle että neuvostolle erittäin merkityksellisiä. Parlamentti on päätöslauselmassaan talousarvion toiseen käsittelyyn muotoillut muutamia hankkeita, joilla on merkitystä puheenjohtajamaan työohjelmalle, ja haluaisin kysyä teiltä herra neuvoston puheenjohtaja oletteko valmis antamaan siitä lausuntoja tänään tai kun puheenjohtajamaa osallistuu yksittäisiin valiokuntiin, ottamaan siihen kantaa. Olemme vuotta 1998 koskeneen onnistuneen talousarviomenettelyn perusteella todenneet, että odotamme vuoden alussa epämuodollista neuvottelua neuvoston kanssa saadaksemme realistisen yhteisen talousarviotavoitteiden määrittelyn alkuun. Toiseksi olemme sanoneet, että maatalousmenoihin liittyvän onnistuneen menettelyn perusteella odotamme, että tämä menettely institutionalisoidaan ja että meidän pitäisi keskustella siitä viimeistään maaliskuussa 1998. Sen perusteella haluan pitää kiinni siitä, että päätöslauselmassa komission työohjelmasta olemme vaatineet, että meidän pitäisi vihdoinkin aloittaa toimielinten välinen neuvottelu oikeudellisia perustoja koskevasta kysymyksestä, ja olen sitä mieltä, että myös puheenjohtajamaa Ison-Britannian pitäisi omistautua tälle ikävälle aiheelle. Haluan lisätä, että sen perusteella, mitä Luxemburgissa puhuttiin ja mikä on jatkuvasti tämän parlamentin näkemys, myös omien varojen järjestelmän uudistuksen valmistelut pitäisi tehdä, koska menettely on erittäin pitkä ja sitä ei voida saada käsiteltyä puolen vuoden kuluessa. Kaipaan myös oikeastaan niiden kokemusten perusteella, joita saimme BSE:n tutkintavaliokunnassa, jotakin, josta olisi pitänyt jo Luxemburgin puheenjohtajakaudella keskustella yleisten asiain neuvostossa. On hyvä, jos sanotte, että avoimuuden ja julkisuuden hengessä haluamme avoimia keskusteluja neuvoston kanssa, mutta odotan myös kaikkien toimielinten myönteisen ja parantuneen yhteistyön hengessä ja vieläpä toimielinten välisen sopimuksen 3 artiklan tutkintavaliokuntia koskevien sääntöjen oikeudellisesta arvioinnista riippumatta, että neuvosto antaa julkilausuman, jonka perusteella tulevaisuudessa on selvää, että myös kansalliset ministerit riippumatta tämän sopimuksen oikeudellisesta tulkinnasta sanovat, että avoimuuden ja vastuun hengessä toimimme myös Euroopan parlamentin tutkintavaliokuntien vaatimusten mukaisesti. Olisin kovin iloinen, jos te puheenjohtajamaana löytäisitte siihen myönteisen vastauksen. Kaksi lyhyttä huomautusta maatalouspolitiikasta. On selvää, että olette tuonut täällä esille Yhdistyneen kuningaskunnan historian muovaamat perinteiset maatalousfilosofiat. Olen jännittynyt näkemään, onnistutteko puheenjohtajakautenne aikana periaatefilosofianne avulla aloittamaan banaanin markkinajärjestelyn välttämättömän sopeuttamisen ja sovittamaan sen yhteen puheenjohtajakautenne maatalouspoliittisten näkemysten kanssa. Siitä tulee erittäin jännittävä keskustelu, ja haluan lisätä, että tässä täytyy olla varovainen. Agenda 2000: n osalta parannukset, joista myös parlamentti keskustelee, ovat tarpeen: vapauttaminen yhtäältä, toisaalta korkeammat varaukset eurooppalaiselle maataloudelle ja samalla menojen leikkaukset, herra neuvoston puheenjohtaja. Tämä on itse asiassa törmäyskurssi, jota kukaan ei voi kestää. Se, mistä meidän on sovittava, on välttämätön uudistus, sopeuttaminen, jotta se muuttuu liitolennoksi, joka kaikkien asianosaisten hyväksi saadaan alkuun eurooppalaisen maatalouden mallin ja samalla Maailman kauppajärjestön puitteissa tehdyn kuluttajansuojaa koskevan lausekkeen toteuttamisen hengessä.
costep_1998-01-15_8_30	Arvoisa puhemies, hyvät kollegat, Euroopan parlamentin kanta on selkeä ja yksiselitteinen. Ihmisarvon kunnioittaminen kieltää kloonauksen kaikissa muodoissaan. Viidettä tutkimuksen puiteohjelmaa koskeneessa äänestyksessä olemme myös kieltäytyneet varaamasta varoja sellaiseen tutkimukseen, joka johtaisi ihmisen kloonaukseen. Muiden elävien olentojen kunnioittaminen sekä muut painavat näkökohdat tekevät myös eläinten kloonauksen vähintäänkin arveluttavaksi. Tämänpäiväisessä keskustelussa meitä pakottavat näkökantojen selventämiseen kertomukset itseään tiedemieheksi kutsuvasta rahanahneesta hupsusta. Asian selventäminen on tarpeen, jotta luonnonvastaisella väärinkäytöllä ei saatettaisi huonoon maineeseen koko biotekniikan alaa, johon liitämme paljon toiveita ja suuria odotuksia. Meidän on kuitenkin myös kysyttävä itseltämme: olemmeko tehneet kaikkemme, jotta tämä uusi tutkimuksen ja teknologian kenttä ei pääse luisumaan käsistämme ja suuntautumaan ihmistä tai jopa koko ihmiskuntaa vastaan? Tätä ainakin jo yritetään. Nykyään meillä on edessämme laaja lakien ja direktiivien verkosto, joka säätelee ja suojaa, mutta jättää myös porsaanreikiä ja aukkokohtia biotekniikan väärinkäytölle. Pidän sen vuoksi välttämättömänä puitedirektiiviä, joka auttaa viitoittamaan alan kenttää ja tuo selkeästi näkyville lukuisat yksittäissäännökset. Sen on katettava kaikki näkökohdat. Niihin kuuluvat myös yhtenäiset rikosoikeuden määräykset, joilla määrätään tuntuvat rangaistukset säännösten ja kieltojen rikkomisesta. Tämän vaikean työn olemme Euroopan unionin alueella asuville kansalaisille velkaa. Me emme saa yrittää välttää vastuutamme ja vaatia tänään jäsenvaltioita allekirjoittamaan Euroopan neuvoston asiakirjaa. Bioetiikkaa koskeva sopimus ei ensinnäkään ratkaise ongelmaa. Toisaalta toissijaisuusperiaate vaatii, että jokainen jäsenvaltio päättää itse sopimuksen ratifioinnista. Poistakaamme sen vuoksi 2 kohta yhteisestä päätöslauselmaesityksestä.
costep_1998-02-18_10_9	Arvoisa puhemies, herra komissaari, hyvät naiset ja herrat, minäkin haluaisin puhua Le Rachinelin toisesta mietinnöstä. Käsiteltävänä olevan asetusehdotuksen avulla poistetaan yksittäisten jäsenvaltioiden lainsäädännön lähentämisen puute. Yhteisön malli moottoriajoneuvojen ja niiden perävaunujen rekisteröinnistä vastaavan jäsenvaltion tunnusmerkin yhteisön sisäisessä liikenteessä tunnustamisesta, nimittäkäämme sitä lyhyesti eurooppalaiseksi kansallisuustunnukseksi, on jo pahasti myöhässä. Tällaisella toimenpiteellä sekä suoranaisesti herkistetään unionin kansalaisia sisäisiä rajoja sisältämättömän alueen luomiselle ja otetaan heitä siihen mukaan että luodaan ja lujitetaan eurooppalaista identiteettiä ja lisätään epäsuorasti tieliikenteen turvallisuutta. Erityisesti vaatimus siitä, että ehdotetun yhteisötunnuksen tulee sijaita sekä ajoneuvon etu- että takaosassa rekisterikilven vasemmassa laidassa, on hyödyllinen poliisille ja muille hallinto- ja oikeuselimille. Vaikka suhtaudun herra Le Rachinelin mietintöön PPE-ryhmän nimissä painokkaan myönteisesti ja kiitän esittelijää hänen työstään, komission asetusehdotus ei näytä minusta henkilökohtaisesti aivan johdonmukaiselta. Ajatelkaamme vain, että Euroopan talous- ja rahaliiton kolmas vaihe, joka johtaa kotimarkkinoihin, joiden muodollisena ulkoisena merkkinä on yhteinen, samannäköinen raha, alkaa vain muutaman viikon kuluttua. Mikä erinomainen ja kauaskatseisuutta osoittava suoritus! Moottoriajoneuvojen ja niiden perävaunujen rekisteritunnusmerkille eurooppalaiset eivät onnistu luomaan yhteisen yhtenäisen muotoiluperiaatteen muodostamaa johdonmukaista yhdenmukaistamista. EU:n jäsenvaltiot velvoitetaan tosin tunnustamaan ehdotettu yhteisömalli toissijaisuusperiaate huomioon ottaen, mutta olemassa olevien kansallisuustunnusten kelpoisuus jää edelleen rajoittamattomaksi ja yhteisömallista riippumattomaksi. Asetusehdotuksessa ei ole viittaustakaan siihen, että yhteisömallin tulisi olla jäsenvaltioissa ensisijainen. Tämä tosiseikka huomioon ottaen voisin jopa ymmärtää, jos kolmansien maiden kansalaiset alkaisivat epäillä EU:n kykyä tai totisuutta poliittisen unionin rakentamispyrkimyksissä. Jäsenvaltioiden niille ajoneuvojen omistajille, jotka jo menneisyydessä myöntyivät sitovasti tai vapaaehtoiselta pohjalta käyttämään yhteisömallia - sehän ei ole mikään uusi keksintö - käsiteltävänä oleva asetusehdotus antaa kauan odotetun laillisen varmuuden ja - nimittäkäämme sitä henkilökohtaiseksi - tunnustuksen usein vapaaehtoisesti päätetystä lisäpanostuksesta tätä moottoriajoneuvojen yhdistettyä kansallisuustunnusta ostettaessa. Minunkin mielestäni on toivottavaa, että kolmannet maat, ennen kaikkea Euroopan talousalueen maat mutta myös Keski- ja ItäEuroopan assosioidut maat tunnustavat yhteisömallin oikeudellisesti päteväksi. Suositan mietinnön hyväksymistä.
costep_1998-03-30_9_4	Arvoisa puhemies, mitä tämän takana piilee? Komissio teki vuonna 1994 eli neljä vuotta sitten ehdotuksen, jossa otetaan paremmin huomioon tieliikenteen turvallisuus yleensä sekä etenkin kaukoliikenteen kuljettajia koskevat sosiaaliset määräykset, mikä tapahtuu siten, että otetaan käyttöön uusi ajopiirturi, koska tähän asti käytössä ollutta on voitu käyttää väärin liian helposti. Oikeastaan asia on aivan yksinkertainen. Kaikki asianosaiset, olivatpa kyseessä kuljettajat, ammattiliitot, kuljetusyritykset tai haastattelemani tieliikenteen käyttäjät, ovat parannuksen kannalla. Tämän parannuksen komissio esittelikin meille erittäin järkevässä ehdotuksessaan heinäkuussa 1994, mutta sitten parlamentti halusi enemmän. Ensimmäisessä käsittelyssä kesällä 1995 parlamentti ei ainoastaan äänestänyt vähemmän manipuloitavissa olevan laitteen, vaan heti korkeimman luokan mustan laatikon kehittämisen puolesta kaiken kattavine infrastruktuureineen yritysten ja valvontaviranomaisten taholla. Enää ei pitäisi haaveilla maailmanlaajuisista kuljetusjoukkioista. Kaksi vuotta myöhemmin - vasta vuonna 1997 - meille sitten esitettiin neuvoston yhteinen kanta. Se on monessakin suhteessa riittämätön. Kysyn teiltä ja neuvostolta, kuinka on tultu siihen, että neuvosto on lopuksi äänestänyt ainoastaan superhyvästä mustasta laatikosta ja että se ei samalla ole myös äänestänyt parlamentin ehdottamasta riittävästä, taloudellisesta, vakaasta, toteutettavissa olevasta ja hyväksyttävästä ratkaisusta. Kuka tässä on lakaissut jotain pöydän alle ja miksi? Kuullessani neuvoston päätöksestä luulin näkeväni unta, ja toivon yhä edelleen, että kaikki on vain väärinkäsitystä ja että parlamentti ei huomenna tee samaa virhettä. Kannatan uudenaikaista, teknologisesti tuettua liikenneturvallisuutta, mutta jokaisen yrityksen tulisi näillä vapailla markkinoillamme itse saada päättää, haluaako se superlaatikon vai yhtä houkuttelevan niin sanotun parannellun ratkaisun. Loppujen lopuksi yrittäjä tietää toki itse parhaiten, mitä hän voi itseltään ja yritykseltään vaatia. Jos neuvoston yhteisestä kannasta tulee huomenna totta, silloin tähän asti manipuloitavissa oleva ajopiirturi ja uusi superlaatikko, jota ei tähän päivään mennessä ole selvästi määritelty ja jonka lainvoimaisuutta ei ole vielä tarkistettu - silloin siis vanha ja uusi laite ovat käytössä rinnakkain kymmenen vuotta ja sitäkin kauemmin. Niillä ei ole mitään yhteistä toistensa kanssa. Päinvastoin tarjolla on houkutus, että kuljettaja vaihtaa vanhan ajoneuvonsa uuteen, koska hän tietää, ettei valvontalaitteita voi verrata toisiinsa ja ettei häntä panna tilille sääntöjen vastaisten ajo- ja lepoaikojen vuoksi. Jos neuvosto on äänestänyt äänin 14: 1 järkevää ratkaisua vastaan ja hyväksynyt superlaatikon, merkitsee se, että lisättyä valvontaa tai parempaa liikenteen turvallisuutta ei edes haluta. Vai mitä mieltä hyvät naiset ja herrat ovat asiasta? Toivon, ettei huominen äänestyksemme muodostu painajaiseksi ja että äänestämme ensimmäisessä käsittelyssä, sillä minä ajattelen kutein te, herra Wijsenbeek, 1 A ja 1 B ovat oikea ratkaisu.
costep_1998-04-01_4_13	Arvoisa puhemies, saanen ohjata tämän keskustelun erityisesti kumppanuus- ja yhteistyösopimukseen. Tämä sopimus on meille jo nyt tehokas väline jatkuvan vuoropuhelun käymiseksi venäläisten kumppaneidemme kanssa kaikista taloudellisista ja poliittisista kysymyksistä, jotka ovat kummankin suhteissa etualalla. Emme silti saa unohtaa, että juuri parlamentit - Euroopan parlamentti ja Venäjän duuma toimivat yhteistyö- ja kumppanuussopimuksen ensimmäisen toimeenpanovaliokunnan, nimittäin parlamentaarisen yhteistyövaliokunnan kummeina, jonka puhetta johdan yhdessä venäläisen kollegani Ryshkovin kanssa. Tässä ominaisuudessa haluaisin erityisesti painottaa, kuinka hyödyllistä työ tässä valiokunnassa on ollut jo viime joulukuussa. Voin vakuuttaa teille, että keskustelemme venäläisten kollegoidemme kanssa hyvin avoimesti EU:n ja Venäjän suhteiden yksittäisistä ongelmista ja että emme arastele puhua niistä suoraan. Erityisen tärkeää on suhteiden jatkuvuus ja vastavuoroisten vierailujen säännöllisyys, joiden avulla luottamus kasvaa kummallakin puolella huolimatta siitä, että Venäjän puolella keskustelukumppanit vaihtuvat jatkuvasti. Mielestäni en sano liikaa, jos kuvaan kehittämämme yhteistyön muotoa tulevaisuuden venäläis-eurooppalaisen yhteistyön malliksi. Siten voimme muodostaa suhteemme venäläisten kumppaneidemme kanssa rakentaviksi ja kehittää niitä edelleen tarvitsematta keskustella Venäjän EU-jäsenyydestä. Siihen ei kummallakaan puolella ole tarvetta. Sallinette minun huomauttaa tässä yhteydessä vielä TACIS-ohjelman merkityksestä. Rouva Lalumière kehottaa mietinnössään komissiota tukemaan tätä projektia enemmän ja vaatii, että TACIS-avun painopistealueet asetetaan jokapäiväisten elinolojen parantamiseen oikeusvaltiollisten rakenteiden rakentamisen yhteydessä. Haluaisin korostaa tätä aivan erityisesti. Tiedämme, että TACIS-ohjelmaa on vielä parannettava, mutta tiedämme myös, että ruohonjuuritason työ on myös hyvin tärkeää tulevan Venäjän ja Euroopan unionin välisen työn kannalta.
costep_1998-04-02_5_2	Arvoisa puhemies, viittaan työjärjestyksen 96 artiklaan ja pyydän teitä olemaan nyt avaamatta keskustelua. Perustelen esitystäni seuraavasti: meille jää kuusi minuuttia aikaa ennen äänestysten alkamista. Jokainen, joka on tässä parlamentissa säännöllisesti, tietää, mitä alkaa tapahtua muutaman minuutin kuluttua, sisään nimittäin virtaa erittäin kuriton kaikista keskusteluista piittaamattomien jäsenten lauma, jäsenten, jotka ovat kiinnostuneita vain siitä, että äänestys alkaa, mutta jotka eivät ole kiinnostuneita keskustelusta. Pahoittelen sitä kollega Posseltin ja esittelijä Spaakin puolesta, samoin puhujien, joiden on puhuttava iltapäivällä. Olemme kuitenkin parlamentin arvolle velkaa sen, että käymme keskustelumme jotenkin hyväksyttävässä muodossa, ja se ei ole enää mahdollista. Toiseksi: arvoisa puhemies, pyydän teitä esittämään parlamentin puhemiehistölle ainakin kansalaisvapauksien ja sisäasiain valiokunnan sosiaalidemokraattisten jäsenten vastalauseen. Meidän suurena ilonamme on joka kerta päästä keskustelemaan mietinnöistämme tämänhetkisen ajankohdan mukaisina ajankohtina, ja pidän sitä aiheiden merkitykseen nähden kohtuuttomana. Ehkä se voidaan tulevaisuudessa ottaa huomioon aikatauluja laadittaessa.
costep_1998-05-12_6_17	Arvoisa puhemies, arvoisa komissaari, terveyspoliittisissa toimenpiteissä kuten tupakkatuotteiden mainonnan kieltämisessä ei voi nojata 100 a artiklaan, koska se on nimenomaan kielletty 129 artiklassa. Se on oikeudellinen perusta. Siksi oikeusasioita ja kansalaisten oikeuksia käsittelevän valiokunnan enemmistö oli sitä mieltä, että yhteisöllä ei ole tässä asiassa ylipäänsä mitään määräysvaltaa. Se tietenkin ampuu yli maalin. Unionilla on toimivalta, kun on kysymys rajat ylittävästä mainonnasta, ja sen pitäisi käyttää toimivaltaa hyväkseen minun mielestäni myös tupakkatuotteiden mainontaa vastaan. Täydellinen kielto tai ilmaiskappaleiden jakamisen kieltäminen jäsenvaltioissa ei ole mahdollista 100 a artiklan perusteella. Siksi komission pitäisi käyttää perustana 129 artiklan 2 kohtaa, jotta maissa - niin pitkälle kuin se on mahdollista - annettaisiin kielto terveydellisten etujen hyväksi. Ja sen, joka ei halua hävitä tätä asiaa koskevaa prosessia Euroopan yhteisöjen tuomioistuimessa, pitäisi vähintäänkin äänestää rouva Roth-Berendtin tarkistusten puolesta.
costep_1998-05-14_6_40	Arvoisa puhemies, hyvät naiset ja herrat, hyvä Akin Birdal, olemme järkyttyneitä, olemme tyrmistyneitä, olemme surullisia ja olemme vihaisia sinuun kohdistuneesta raa'asta murhayrityksestä. Toivomme, Akin, että paranet jälleen, toivomme, että olet tänään ja huomenna ja ylihuomenna se sama vanha Akin Birdal ja pysyt samanlaisena kuin olet aina ollut: yhtä rohkeana, yhtä päättäväisenä, yhtä toiveikkaana, että säilytät aina ihmisyytesi ja iloisuutesi ja ennen kaikkea taipumattomuutesi. Tämä sinuun kohdistunut isku, Akin, oli isku Turkin demokratiaa vastaan, ihmisoikeuksia vastaan, se oli isku kaikkia niitä ihmisiä vastaan, jotka taistelevat demokraattisen Turkin puolesta, se oli isku kaikkia niitä ihmisiä vastaan, jotka puhuvat kurdikysymyksen poliittisen ratkaisun puolesta, ja Turkin demokratiakehityshän kytkeytyy välittömästi kurdikysymyksen poliittiseen ratkaisuun. Vaadimme Turkin hallitusta lopultakin - todella lopultakin - suhtautumaan vakavasti ihmisoikeuksien suojeluun, ei pelkästään julistamalla sitä hokemalla, vaan luomalla tosiasiallisesti vakaata pohjaa Turkissa toteutettaville kansalaisoikeuksille, ihmisoikeuksille, perusoikeuksille - mielipiteenvapautta, lehdistön vapautta, vapautta puolueiden perustamiseen - ja tämän on koskettava kaikkia, myös Fazilet-puolueen jäseniä. Vaadimme käynnistämään lopultakin vuoropuhelun, sillä vain vuoropuhelu voi johtaa poliittiseen ratkaisuun. Sotilaallinen ratkaisu ei ole ratkaisu! Se, mitä Akinille tapahtui, tapahtuu päivittäin monille, monille ihmisille. Väkivallan on loputtava. Hyvä Akin, parane pian!
costep_1998-05-14_9_4	Arvoisa puhemies, yritän esittää asiani lyhyesti. Tärkeintä on oikeastaan kiittää esittelijää, sillä olemme saaneet erinomaisen mietinnön, joka hyväksyttiin valiokunnassa yksimielisesti. Ja koska monissa maissa eletään vaalienalusaikoja, on aina hienoa voida todeta, että mietintö on mennyt läpi yksimielisesti, koska se oli todella asianmukainen. Paljon kiitoksia mietinnöstänne, herra van Dam. Esitetty käyttäytymissääntöjen uudistus on hyvin järkevä, koska se vahvistaa tietojen objektiivisuutta. Tärkeintä on, että nyt myös huippunopeat junat otetaan siihen mukaan, niin että kansalainen pystyy selvemmin havaitsemaan, millä reiteillä on mielekkäämpää matkustaa junalla kuin lentää. Ja juuri tätähän me haluamme lyhyillä matkoilla: panostaa enemmän juna- kuin lentoliikenteeseen ilmatilan kuormituksen vähentämiseksi ja ympäristönsuojelun edistämiseksi. Siltä kannalta kyseessä on suuri edistysaskel. Komission kannan vastaisesti pidän yhteistunnuslentojen näyttämistä järkevänä. Siinä asetun samalle kannalle esittelijän kanssa. Järjestely on osoittautunut toimivaksi. Lopuksi pidän oikeana sitä, että yhdistämme kolme eri lakia, jotta ne olisivat kuluttajan näkökulmasta helpommin luettavissa ja toteutettavissa. Siinä mielessä säännöstö on tärkeä asia, jonka toteutumista komission tulisi seurata. Uskoakseni voimme olla asiasta yhtä mieltä: meillä on käsiteltävänä hyvä ehdotus kollegojemme tekemillä ehdotuksilla parannettuna. Toivon, että komissio hyväksyy tekemämme ehdotukset, sillä silloin voimme kaikki olla tyytyväisiä.
costep_1998-05-27_5_19	Arvoisa puhemies, olen Regensburgin hiippakunnan katolisen työntekijäliikkeen puheenjohtaja ja mieleeni tuli tämänpäiväistä keskustelua kuunnellessani kardinaali Cardynin sanat: jokainen nuorisotyöntekijä on kaikkea maailman kultaa arvokkaampi. Tämä lausunto on vanha. Sen sisältö on yhä ajankohtainen. Työpaikat ovat tärkeitä, mutta niiden puolesta on tähän asti saatu liikaa puhetta ja liian vähän tuloksia, siinä haluaisin tukea kollegaani Wim van Velzeniä. Toimintasuunnitelmia on. Toivon vain, että ne voidaan panna nopeasti ja menestyksellisesti täytäntöön, muuten parhaimmatkaan toimintasuunnitelmat eivät auta. Parhaat käytännöt kyllä, mutta toivon, että ne otetaan myös nopeasti käyttöön maissa, joissa niitä ei ole vielä sovellettu. Pk-yritysten tukemisesta kuulemme joka tilanteessa. Ei yksikään puheenjohtajamaa eikä yksikään komissio ole kuitenkaan kyennyt huolehtimaan siitä, että pienille ja keskisuurille yrityksille annetaan yksinkertaisia säännöksiä, jotta ne voivat myös soveltaa niitä. Vero- ja hyvinvointijärjestelmien pitää alentaa välillisiä työvoimakustannuksia, mutta niiden on oltava myös tasapuolisia, jotta työntekijät eivät kanna taas kuormaa yksinään. Rakenneuudistus, Agenda 2000 - minusta näyttää, arvoisa komissaari Santer, että maaseutua on kohdeltu erittäin huonosti gulassi -tavoitteessa II. Sen osalta on tapahduttava vielä jotain. Ympäristön osalta sallikaa minun sanoa: mielellään ihminen ja luonto, ei pelkkä luonto ilman ihmistä! Yhteisön omien varojen järjestelmän toimivuudesta minulla on kysymys: miksi ei ole rahaa tietokoneisiin, jos toisaalta haaskataan miljardeja yhteisön omiin varoihin? Ehkä voisitte tehdä jotain tämän suuntaista. Pankaa sosiaalinen markkinatalous mahdollisimman nopeasti täytäntöön jäsenyyttä tavoittelevissa maissa, jotta siellä ei olisi samoja ongelmia kuin meillä. Älkää unohtako toissijaisuutta, vaikka olisitte keskushallintona usein mielellänne kuulematta siitä!
costep_1998-06-18_4_64	Arvoisa puhemies, se, joka on tuntenut Guinea-Bissaun joskus ennen, tietää, mitkä ovat sen nykyisen kriisin syyt. Vielä muutama vuosikymmen sitten maan väestö eli verraten hyvissä oloissa, ei kenties kovin rikkaana, eikä maassa tapahtunut myöskään suurta kehitystä, mutta Portugali oli kuitenkin onnistunut saamaan aikaan jotakin, mistä se saattoi olla ylpeä. Sen jälkeen maa on rappeutunut korruption ja kansainvälisen asioihin puuttumisen tuloksena. Luulenpa, että on yksinkertaisesti tunnustettava, että esimerkiksi ympäristönsuojelu on nykyään huonosti hoidettu. Käydessäni viimeksi paikan päällä - mistä on jo pitkä aika - ihmiset pystyivät vielä todella elämään saarilla, esimerkiksi Bijagósilla. Heillä oli siellä riittävästi ravintoa, ja nyt kaikki on tuhottu ympäristöä likaamalla. Se on hinta häikäilemättömän hallinnon aiheuttamista suurista kustannuksista - nykyinen hallinto on ollut paljon parempi, mutta tähän asti se on joutunut vain maksamaan aiempia laskuja. Meidän olisi tehtävä kaikkemme auttaaksemme tätä todella hyvin sympaattista GuineaBissaun kansaa löytämään jälleen takaisin omalle tielleen.
costep_1998-07-13_4_3	Arvoisa puhemies, kiitokset, että suotte minulle säännöistä poiketen kuitenkin mahdollisuuden tehdä työjärjestyksen 129 artiklan perusteella esityksen, joka liittyy arkaluonteiseen ja hyvin ongelmalliseen ja muodoltaan erinomaiseen mietintöön, jonka kollegani Maria Berger on laatinut ryhmämme merkittävällä avustuksella ja esitellyt tämänpäiväisessä istunnossa. Mutta kaikkien keskustelujen jälkeen, joita rouva Berger ja minä ryhmämme koordinaattorina olemme parlamentissa mietinnön osalta käyneet, on vaikea kuvitella, kuinka sosialistiryhmää lukuunottamatta parlamentin enemmistö voisi tällä hetkellä kannattaa käsiteltävää mietintöä. Siksi esitänkin 129 artiklan perusteella, että järjestäisitte äänestyksen siitä, onko mietintö palautettava valiokuntakäsittelyyn, missä keskusteltaisiin jatkomenettelystä. Perustelen ehdotustani yhdellä virkkeellä: näin arkaluonteisen aiheen osalta pitäisi pyrkiä selvittämään kaikki mahdollisuudet, jotta asiassa päästäisiin vielä yksimielisyyteen. Tällä hetkellä se ei ole mahdollista. Saamme kuitenkin ehkä vielä tilaisuuden. Pyydän teitä toimimaan siten, että kollega Berger saa tämän mahdollisuuden erinomaiselle työlleen.
costep_1998-09-17_8_30	Arvoisa puhemies, on uskomaton häpeä parlamentille, että emme joidenkin ryhmien itsepäisyyden tähden ole voineet hyväksyä Kosovoa koskevaa tekstiä, varsinkin kun otetaan huomioon siellä vallitseva kohtalokas tilanne, jonka sanoinkuvaamaton kurjuus aiheuttaa! Olen sitä mieltä, että meidän on vastedes keskityttävä varsin ponnekkaasti kahteen asiaan. Ensinnäkin Kosovon aseidenriisuntaan ja siellä rosvoilevien palkkasotilaiden ja sotilasryhmien korvaamiseen kansainvälisin rauhanturvajoukoin ja toiseksi poliisilaitoksen, hallinnon ja oikeuslaitoksen saattamiseen vaaleilla valittujen Kosovon johtavien tahojen käsiin. Tästä vähimmäisohjelmasta olisi pystyttävä saavuttamaan yksimielisyys. Siihen meidän tulisi keskittyä, silloin voimme säästyä tämänpäiväisen kaltaisilta noloilta tilanteilta!
costep_1998-10-08_6_53	Arvoisa puhemies, hyvät kollegat, herra von Habsburg sanoi jo, että nyt on kyse periaatteellisesta ongelmasta. On nimittäin käynyt ilmi, että kumppanuus-, yhteistyö- ja väliaikaisten sopimusten allekirjoittaminen ei paranna kumppanuusmaiden ihmisoikeustilannetta automaattisesti niin kuin Euroopan ihmisoikeuskomissio kaavaili. Vaikka komissio väittää aina, että nuo sopimukset ovat välttämättömiä ihmisoikeustilanteen parantamiseksi, niin ei ole. Mitään ei tehdä. Väliaikainen sopimus Georgian kanssa on allekirjoitettu jo kauan aikaa sitten, ja mitään ei ole tapahtunut. Luulen, että demokraattinen tuomiovalta ja ihmisarvoiset olot vankiloissa ovat erityisen arkoja aiheita nimenomaan demokraattista yhteiskuntaa rakennettaessa. Ukrainalla ja Venäjällä on tällä alueella toimintasuunnitelma Tacisin yhteydessä, Georgialla ei. Siksi on tärkeää, että Georgiakin saa yhteistyössä Euroopan neuvoston kanssa Tacis-ohjelman yhteyteen demokratiaan tähtäävän toimintaohjelman. Olen iloinen siitä, että herra von Habsburg tukee tarkistuksiamme sen osalta, että ensimmäinen tarkistus tapahtuu lisäyksenä. Toisen tarkistuksen osalta tekisimme sitten suullisen muutoksen.
costep_1998-10-23_3_15	Arvoisa puhemies, arvoisa komissaari, hyvät kollegat, olen samaa mieltä esittelijän ja edellisten puhujien esittämistä näkemyksistä, joiden mukaan julkisilla kirjastoilla tulee olemaan ilman muuta keskeinen sosiaali- ja informaatiopoliittinen avainrooli myös tulevaisuuden tietoyhteiskunnassa, ja voidaan vain yhä uudelleen muistuttaa sen olemassaolosta ja vaatia, että kirjastot säilyttävät jatkossakin tehtävänsä demokratian lisäämisen ja poliittisen sivistyksen välittäjinä, että jokaisella on oltava - tämä on hyvin tärkeää - niihin maksuton pääsy ja että niiden on säilyttävä korkealaatuisina myös maaseudulla. Siksi oli aivan oikein, että me tekijänoikeusdirektiiviä käsitellessämme vaadimme ponnekkaasti, että kirjastoille varataan tekijänoikeuksien rajoissa laajat kopiointioikeudet. Päinvastoin kuin edellinen puhuja haluaisin nostaa esiin erityisesti kaksi kohtaa: kirjastojen täytyisi omaksua myös uusia rooleja, ja tavallaan omaa asiaa ajaakseni toteaisin, että yleiset kirjastot voisivat ottaa itselleen paljon voimakkaammin Euroopan unionista tiedottamisen roolin, luonnollisesti itsenäisinä eliminä, ja tässä viittaisin Ison-Britannian erittäin hyvin järjestettyyn Public Information Relais-verkkoon, joka yhdistää toisiinsa erityisesti EU-tietoutta tarjoavat yleiset kirjastot. Toivon, että me EU:n tiedotustyötä hajauttaessamme voisimme saada kirjastot voimakkaammin mukaan myös tämän tehtävän hoitamiseen. Lisäksi uskon, että kirjastot voisivat omaksua nykyään myös voimakkaammin roolin Euroopan nykykulttuurin välittämistä palvelevina risteyskohtina, mikä tarkoittaisi käytännössä keskinäistä neuvontatyötä, kirjojen ja videoaineiston hankintaa muista maista ja myös suoraa rajat ylittävää kirjallisuuden ja multimedia-aineiston vaihtoa. Avoimuuden ja suvaitsevuuden kannalta tämä olisi tärkeää. Lisäksi kirjastot voisivat mielestäni toimia vallan hyvin pienimuotoisina Internet-keskuksina koululaisille ja nuorille, jotka haluavat muodostaa pieniä eurooppalaisia kulttuurivaihtoverkostoja, ja juuri tämän kannalta olisi tärkeää, että verkkoihin pääsy oppimistarkoituksissa olisi ilmaista. Sallinette minun esittää lopuksi vielä pienen huomautuksen: jos kirjastojen on jatkossakin tarkoitus mahdollistaa tämän kulttuurituotteen, kirjan, ilmainen saanti, silloin on välttämätöntä, että tietyillä kielialueilla kirjatarjonnan monipuolisuus turvataan hyväksi koetulla menetelmällä, kirjojen hintasäännöstelyllä. Kysyn teiltä: onko tarkoituksena, että tulevaisuudessa eurooppalaisissa kirjastoissa on saatavana enää vain amerikkalaisten bestsellereiden taskukirjaversioita? Pyydänkin komissiolta hartaasti sitä, että se ei sortuisi kansalaisten etujen vastaiseen liberalisointi- ja kilpailudogmatiikkaan vaan ottaisi vastaisissa päätöksissään paremmin huomioon yksityiset itsesäätelymekanismit.
costep_1998-12-14_7_8	Arvoisa puhemies, maailman pitää perimmältään koossa kysymys, joka ei ole kovin omaperäinen, koska se on jo erittäin vanha, mutta joka on ajankohtaisempi kuin koskaan aikaisemmin, koska meidän yhteiskunnallista kehitystämme leimaavat tietenkin erittäin monet eri tekijät, jotka yhdessä muodostavat sen, mitä me kutsumme eurooppalaiseksi kehitysmalliksi. Siksi meidän tulevan kehityksemme kannalta on keskeistä kysyä, mikä sitten todella pitää yhteiskuntamme perimmältään koossa, ja sisällyttää tämä koossapitävä tekijä kaikkien alojen tutkimustoimintaan. Siksi pidän äärimmäisen myönteisenä sitä, että meillä on erityisohjelma, joka ensiksikin tukee tutkijoiden liikkuvuutta ja toiseksi tuo esiin sosiaalis-taloudellisen tutkimuksen, nimenomaan kysymyksen yhteiskuntamme sisimmästä. Se on herkkä kukka, joka alkoi kukkia neljännessä tutkimusta koskevassa puiteohjelmassa ja jonka parlamentti toi esiin. Oli paljon ongelmia ja ylilyöntejä, strateginen suunnitelma ei ollut välttämättä kaikkein paras, mutta tilanne on parantunut olennaisesti viime vuosina, ja viimeinen sitä koskeva tarjouskilpailu, kolmas tarjouskilpailu, oli erinomainen. Haluaisin kehua tässä myös johtaja Mitsosta komissiosta - komissiota pitäisi näinä aikoina kerrankin myös kehua - herra Mitsos hoiti asian todella hyvin. Kaikesta huolimatta olen päättänyt esittää joitakin parannuksia seitsemään kohtaan. Ensiksikin määrärahojen viitteellisen jakautumisen osalta on suunniteltu, että sosiaalis-taloudelliseen tutkimukseen tulisi käyttää vain 10 %. Olen sitä mieltä, että kun jaamme määrärahat viitteellisesti, voimme rauhassa suunnitella määrät hiukan suuremmiksi, koska tietenkin myös tehtäväala on laajentunut nimenomaan viidennen tutkimusta koskevan puiteohjelman sovittelumenettelyn puitteissa. Siksi ehdotan, että suunnittelemme tältä osin viitteelliseksi määräksi 15 %. Toinen kohta: minusta on tärkeää, että on perehdytty ohjelmaan, mikä koskee sekä liikkuvuutta että myös tutkimusten sisältöä. On myös luotava avoimuutta toimintaan osallistuviin toimielimiin ja asioihin erityisesti julkaisemalla niitä koskevia tietoja Internetissä. Kolmanneksi: minusta on tärkeää, että sosiaalis-taloudellista tutkimusta ei tehdä kaiken muun ohella ikään kuin se olisi sivuseikka, vaan että se liitetään horisontaalisesti muihin tutkimusaloihin. Siksi olen esittänyt muutamia ehdotuksia, erityisesti tarkistuksen 37, tämän tutkimuksen koordinoimiseksi voimakkaammin muihin tutkimusaloihin. Neljänneksi: esitän muutamia sisällöllisiä parannuksia, jotka koskevat rakennemuutosta, erityisesti yhteiskuntamme vanhenemista, rakennemuutoksen vaikutuksia työllisyyteen, yhteiskuntamme ihmisten mielenlaatuun, mutta myös osallistumismuotoihin. Monilla aloilla tulee nimenomaan esiin se, että ihmiset eivät enää toimi perinteisillä politiikan aloilla, vaan enemmän kansalaisjärjestöissä, kansalaisaloitteiden kautta ja niin edelleen. Myös nämä näkökulmat pitäisi siis ottaa huomioon sisällöllisesti. Viidenneksi: tietenkin kyse on myös tutkijoiden verkostoitumisesta. En halua nyt taittaa peistä yhteiskuntatieteellisen tutkimuksen puolesta, mutta toisinaan minusta tuntuu, että yhteistyö Euroopassa ei ole vielä kehittynyt kovin pitkälle ja että eurooppalaisen tutkijoiden verkon luomista voisi vielä tukea, mikä on tietenkin tärkeää myös hakemusten tekemisen kannalta, siis verkkojen luomisen tukeminen. Kuudes asia: tasa-arvoisuuden kannattaminen, sukupuolten tasa-arvoinen osallistuminen tähän tutkimusohjelmaan. Ei voi esimerkiksi käydä päinsä, että lastenkasvatukseen käytettyä aikaa ei oteta huomioon Marie Curie -stipendejä jaettaessa. Siitä on luotava yksiselitteiset säännöt kuten myös koko tasa-arvoisuuden tukemisesta. Viime viikolla osallistuin symposiumiin, jossa oli 150 osallistujaa, joukossa kaksi naista. Siinä on kyllä vielä parantamisen varaa. Seitsemäs ja viimeinen kohta: meidän täytyy myös markkinoida tuloksia. Ei hyödytä yhtään, jos meillä on hyviä tutkimuksia, jotka jäävät pöytälaatikkoon. Nimenomaan yhteiskuntatieteiden alalla tilanne voi olla usein tämä. Tuloksia on siis markkinoitava esimerkiksi Internetissä, mutta myös vastaanottajille, poliitikoille, täällä parlamentissa, kansallisissa parlamenteissa, mutta myös paikan päällä, jotta niistä on hyötyä yhteiskunnalliselle toiminnalle.
costep_1999-01-28_1_32	Ruotsin sosiaalidemokraattinen ryhmä tukee kolmea EU:n maatalous- ja elintarvikepolitiikan kaiken kattavaa tavoitetta. Ensiksi kuluttajien kysynnän on säädeltävä maatalous-ja elintarvikeyritysten tuotantoa. Toiseksi tuotannon on oltava pitkällä aikavälillä kestävää niin ekologisesti kuin taloudellisestikin. Kolmanneksi EU:n on toimittava maailmanlaajuisen elintarviketurvallisuuden hyväksi, muun muassa pitämällä kiinni vapaakaupan periaatteista myös maatalous- ja elintarvikealalla. Vapaakauppaa pitää kuitenkin täydentää kuluttaja-, eläinsuojelu-, ympäristö- ja aluepoliittisilla panoksilla. Olemme sitä mieltä, että tuotantoon kohdistuvat rajoitukset ja markkinajärjestelyjen rajoissa maksettavat tuet on poistettava ajan mittaan. Siinä yhteydessä vapautuvilla varoilla voidaan helpottaa alueelliseen elinkeinoelämän kehitykseen, rakennepanoksiin, maaseudun kehitykseen ja ympäristöpalveluihin tarvittavaa panostusta. Muiden sektorien tavoin on maatalouden ajan mittaan toimittava pääasiallisesti markkinoiden ehdoilla. Siirtymäkauden aikana saatetaan kuitenkin tarvita sopeuttamistukea, jonka avulla uudelleenjärjestelyä voidaan helpottaa sosiaalisesti hyväksyttävissä muodoissa. Jotta selviäisimme tärkeistä ympäristötavoitteista sekä maaseudun kehityksen ja alueellisen elinkeinoelämän kehityksen tavoitteista, tarvitsemme kohdennettuja toimia. Olemme myös vakuuttuneita siitä, että markkinatuen vähentäminen ja sen lakkauttaminen ajan mittaan sekä parempi markkinoihin sopeuttaminen voivat edistää maatalouspolitiikan yhteiskuntataloudellisten menojen vähenemistä. Tämän tavoitteen saavuttamiseksi voidaan tietyt siirtymäkaudelliset EY:n talousarvioon kohdistuvat lisämenot hyväksyä, mutta pitkällä aikavälillä politiikan aiheuttamien talousarviomenojen on pienennyttävä. Pidämme sitä tärkeänä, koska se myös helpottaisi unionin tulevaa itälaajentumista.
costep_1999-03-09_8_17	Arvoisa puhemies, hyvät naiset ja herrat, käsiteltävänä oleva mietintö koskee väestön altistumisen rajoittamista taajuudeltaan 0 Hz - 300 Ghz oleville sähkömagneettisille kentille, siis kaikille mahdollisille vaikutuksille, varmasti hyvä lähtökohta, joka ei kuitenkaan salli yksityiskohtaista säännöstöä koko Euroopassa, niin että joissakin asioissa pitäisi nähdäkseni noudattaa toissijaisuusperiaatetta. Kaiken kaikkiaan on myönteistä, kun ottaa huomioon edellä mainitut huomautukset, että ympäristö-, terveys- ja kuluttajansuojavaliokunta ei hyväksynyt esittelijän varmasti hyvää tarkoittavia ehdotuksia. Hyvää tarkoittava ei ole kuitenkaan aina hyvä. Esittelijän ehdotukset eivät olleet lisäksi tieteellisesti perusteltavissa - monet ovatkin jo maininneet sen - ja ne olisivat johtaneet käytännössä alhaiseen raja-arvoon, jota ei olisi voitu noudattaa. Vai pitääkö meidän kenties mennä niin pitkälle, että poistamme matka- ja hätäpuhelimet? Luulen, että se ei voi olla tarkoituksemme. Sallikaa minun käsitellä vielä toista asiaa. Asiantuntijoiden käymä keskustelu on osoittanut, että turvallisuusvälien summittainen määritys kiinteisiin laitteisiin, esimerkiksi suurjännitejohtoihin, on erittäin arveluttavaa säteilysuojauksen kannalta, koska altistumiseen voivat vaikuttaa pelkän etäisyyden lisäksi merkittävästi lukuisat muut laitteistosta riippuvat tekijät. Sähkölaitteiden osalta vähimmäisetäisyyksien määrittäminen on vielä vaikeampaa. Yleensä tällaisten laitteiden etäisyys ihmisistä sovitaan ilmeisesti asianmukaisen käytön perusteella. Turvaetäisyyksien määrittäminen tällaisessa tapauksessa on mielestäni hämmentävää ja turhaa eikä vastaa asiallisen säteilysuojauksen tavoitteita. Toisin on sellaisten laitteiden yhteydessä, jotka tuottavat määräysten mukaisia kenttiä, esimerkiksi radiolaitteet. Niiden yhteydessä turvaetäisyydet voivat varmasti helpottaa menettelyä. Pyydän teitä ottamaan tämän huomioon äänestäessänne. Esitin myös vastaavia tarkistuksia.
costep_1999-04-15_2_11	Arvoisa puhemies, arvoisa oikeusasiamies, hyvä komission jäsen, harvoin käy niin, että esittelijän mietintö on laadultaan yhtä ilahduttava kuin sisällöltään. Euroopan oikeusasiamiehen vuosikertomus vuodelta 1998 osoittaa, että hänen instituutionsa kuuluu nykyisin Euroopan unionin parhaiten toimiviin ja tehokkaimpiin. Tämä koskee erityisesti kansalaisläheisyyden näkökulmaa, ja sehän on yksi Euroopan unionin perusperiaatteista. De Esteban Martin valottaa asiaa mietinnössään niin vakuuttavalla tavalla, että voi vain toivoa tämän mietinnön ulottuvan mahdollisimman laajalle erityisesti niiden keskuudessa, jotka vastaavat professori Södermanin esittämien omaa talousarviota koskevien vaatimusten täyttämisestä ja hänen ehdottamastaan aseman muutoksesta. Komission eroa ajatellen oikeusasiamiehen vaatimus kaikkien unionin kansalaisten ulottuvilla olevista hallinnon menettelysäännöistä on äärimmäisen ajankohtainen. Mainittuihin vastuullisiin tahoihin kuuluu ennen kaikkea Euroopan parlamentti, sillä Euroopan oikeusasiamies on parlamentin oikeusasiamies. Vetoomusvaliokunnan velvollisuuksiin kuuluu tämän vastuun kantaminen. Miten valiokunta voi sen tehdä, jos ei sillä ole työtään varten asianmukaista välineistöä? Vetoomusvaliokunta on jo valittanut asiasta parlamentin hallinnolle, mutta ei ole juuri saanut vastakaikua pyynnölleen. Jokaisen parlamentin jäsenen pitäisi katsoa ennen kaikkea Newmanin mietinnön liitteitä. Niistä selviää, kuinka järjetön on mielipide, jonka mukaan tämän valiokunnan työ voitaisiin jakaa muille valiokunnille. Valitettavasti minun on lopuksi kysyttävä eräiltä tämän kunnioitettavan parlamentin tahoilta, mitä ne ajattelevat äänestäjiensä oikeuksista, jos ne pienentävät vetoomuksen perusoikeuden painoarvoa lakkauttamalla valiokunnan tai muuttavat oikeusasioita ja kansalaisten oikeuksia käsittelevän valiokunnan nimen oikeusasioita ja kuluttajien oikeuksia käsitteleväksi valiokunnaksi. Unionin kansalaiset ovat ensi sijassa kansalaisia ja vasta sen jälkeen kuluttajia, ja oikeudet, jotka heillä on kuluttajina, on turvattu vasta sen jälkeen, kun heillä on kansalaisoikeudet. Arvoisa puhemies, haluan kiittää kollega Newmania, en vain hänen valaisevasta ja runsassisältöisestä mietinnöstään, vaan myös siitä työstä, jota hän on tehnyt tässä tärkeässä valiokunnassa. Olin vain vähän aikaa kyseisessä valiokunnassa, mutta sain myös kokea kaiken sen, mistä kollegat ovat häntä kiittäneet. Suurkiitos, kollega Newman!
costep_1999-05-03_11_9	Arvoisa puhemies, arvoisa neuvoston puheenjohtaja ja arvoisa komission jäsen, kehitys- ja yhteistyövaliokunnan pitää myöntää Euroopan kehitysrahastolle vastuuvapaus vuosi toisensa jälkeen, mutta se ei voi mitenkään vaikuttaa siihen, miten rahaston varoja käytetään, koska rahastolla ei ole vieläkään omaa talousarviota. Hallitukset ovat toistuvasti ennen neuvoston puheenjohtajuuden vastaanottamista antaneet ymmärtää, että ne voisivat ehkä kannattaa rahaston varojen budjetoimista. Myöhemmin on kuitenkin sitten löydetty monia syitä tämän päätöksen pyörtämiseksi. Kehitys- ja yhteistyövaliokunta on kritisoinut konkreettisesti varainhoitovuoden 1997 talousarviota siitä, että suuria summia on siirretty yhdestä kehitysrahastosta toiseen. Siksi valiokunta ehdottaakin varojen hoidon yksinkertaistamista. Valiokunta kritisoi myös yhteisrahoituksen varojen osalta sitä, että yksittäisten projektien toteuttaminen kestää liian kauan ja että kansalaisjärjestölle virtaava rahamäärä aiheuttaa niille usein suuria ongelmia. Tilintarkastustuomioistuin ja kehitysvaliokunta seuraavat hieman huolissaan, osoittautuvatko komission nyt käyttöön ottamat uudet rakenteet tässä yhteydessä toimiviksi. Siksi kehitys- ja yhteistyövaliokunta vaatii, että sille kerrotaan ensi vuoden maaliskuussa, millaisia kokemuksia uusista rakenteista on saatu. Valiokunta on myös sitä mieltä, että tilintarkastustuomioistuimen menettelyjen puutteita koskeviin moitteisiin voidaan vastata myös siten, että ennen kaikkea tarjous- ja sopimusten myöntämismenettelyissä edellytetään tietty vähimmäismäärä kilpailua. Valiokunta kannattaa kuitenkin vastuuvapauden myöntämistä kehitysrahaston varainhoitovuodelle 1997. Kehitysyhteistyö ei kuulu niihin aloihin, joita valitsijamme pitävät erityisen tärkeinä eurooppalaisessa politiikassa. Siksi olemme entistäkin riippuvaisempia läpinäkyvästä ja selkeästä taloudellisten varojen käytöstä.
costep_1999-07-22_3_19	Saatoin hyväksyä vain tietyin rajoituksin Euroopan parlamentin päätöslauselman Eurooppa-neuvoston kokouksesta, joka pidettiin Kölnissä 3. 4. kesäkuuta 1999 Saksan toimiessa neuvoston puheenjohtajana. Jos joku oli toivonut, että Saksan puheenjohtajakausien hyvät saavutukset jatkuisivat tänä vuonna saumattomasti, hän sai pettyä karvaasti. On ratkaiseva ero siinä, toimiiko politiikan alalla Helmut Kohl Saksan ja samalla koko Euroopan etujen nimissä sovittelemalla näkemyksiään etukäteen jäsenvaltioiden kumppaniensa kanssa ja saavuttamalla sitä kautta konkreettisia tuloksia, vai yrittääkö samaa Schröder. Koko maailma huomasi, että hän liikkuu varsin kömpelösti kansainvälisillä areenoilla. Tämän huomasi erityisen selvästi siinä, että edistymistä Euroopan pääasiallisessa ongelmassa, taistelussa työpaikkojen puutetta ja riittämätöntä työllisyyttä vastaan, ei tapahtunut. Vielä vuonna 1994, kun saksalainen Helmut Kohl toimi EU:n neuvoston puheenjohtajana, Essenissä saavutettiin asiassa virstanpylväs päättämällä yhteensovitetun eurooppalaisen työllisyysstrategian ensimmäisistä osatekijöistä. Luxemburgin työllisyyshuippukokouksessa saatiin tältä pohjalta aikaan merkittäviä suuntaviivoja. Jean-Claude Juncker näytti tietä työmarkkinarakenteiden muutokselle pitäen tavoitteena sitä, että lisäämällä tehokkuutta voitaisiin turvata korkeampi työllisyyden taso. Schröderin suureen ääneen antama ilmoitus, että Euroopan työllisyyssopimus olisi saatu aikaan, oli kuten tavallista, harhaanjohtava. Oli suunniteltu loistelias ruokalista; saatiin kuitenkin vain niukka ateria. Niin kutsuttu Kölnin prosessi tarkoittaakin vain sitä, että käynnistetään kokonaistaloutta koskeva vuoropuhelu, siis neuvottelut neuvoston, komission, työmarkkinaosapuolten ja Euroopan keskuspankin välillä - enempää ei saatu aikaan. Tämä muistuttaa kohtalokkaalla tavalla Saksan työllisyyssopimusta, josta ei tullut muuta kuin pelkkä retorinen sopimus. Tarvitaan toimivia rakenneuudistuksia, jotka ansaitsevat tulla siten kutsutuiksi, tarvitaan matalapalkkasopimuksia, tariffipolitiikassa ja työntekijärahastojen osalta. Kansalaiset, ennen kaikkea vailla työtä olevat, saavat kärsiä näistä sisällyksettömistä rituaaleista. Kosovon konflikti on peittänyt joksikin aikaa paljon alleen. Pitkällä aikavälillä mitään ei kuitenkaan voida peitellä. Schröderin voimapuheilla, kansallisella itsekkyydellä, Hombach-tyylisillä omavaltaisilla henkilöstöratkaisuilla ja hienovaraisuuden syrjäyttävällä röyhkeydellä ei synny minkäänlaista valtiota, ei kansallista eikä eurooppalaista. Eurovaalit antoivat tarpeellisen kajahtavan korvapuustin: päättynyt puheenjohtajakausi ei ollut täysosuma vaan floppi. Kosovo
costep_1999-07-23_1_2	Arvoisa puhemies, tämänpäiväisessä pöytäkirjassa on liite, josta ilmenee, että suhteista assosioituneisiin maihin vastaavien parlamentaaristen sekavaliokuntien puheenjohtajisto olisi jo valittu. Kuitenkin jos luette työjärjestystä, huomaatte, että 170 artiklan 6 kohdassa sanotaan, että sekavaliokuntien muodostamisessa - tämä on eri asia kuin parlamenttien välisistä suhteista vastaavat valtuuskunnat -, siis että suhteista assosioituneisiin maihin vastaavien parlamentaaristen sekavaliokuntien muodostamisessa on noudatettava samaa menettelyä kuin valiokuntienkin muodostamisessa. Niin me olemme tähän asti myös tehneet. Se tarkoittaa, että on pidettävä vaalit kuten valiokunnissakin. Se, että asiasta neuvotellaan puolueryhmien kesken, on toinen asia. Joten: parlamenttien välisistä suhteista vastaavien valtuuskuntien osalta asia päätetään täysistunnossa, mutta suhteista assosioituneisiin maihin vastaavien parlamentaaristen sekavaliokuntien osalta sovelletaan minun nähdäkseni 170 artiklan 6 kohtaa. Tämän pyydän ottamaan huomioon. Sitten on vielä toinen kohta, josta haluaisin huomauttaa. Määräaika asiaa koskevien ehdotusten jättämiselle päättyi eilen kello 10. Ehdotukset, siis asiakirjat, joiden pohjalta äänestimme, saimme kuitenkin eilen vasta kello 10: n jälkeen, joten minun on pidettävä koko äänestystä kyseenalaisena. Pyydän, että tarkistatte molemmat näistä kohdista ja annatte minulle niistä tiedon seuraavassa istunnossa.
costep_1999-09-14_5_35	Arvoisa puhemies, arvoisa komission valittu puheenjohtaja, minäkin kuulun niihin, jotka äänestävät huomenna vastaan, jos enää ei tapahdu mitään ratkaisevaa. Älkääkä pettäkö itseänne, sillä PPE-ryhmän tämäniltaisesta keskustelusta tulee vielä erittäin jännittävä. Jos ei tapahdu ratkaisevaa muutosta, äänestän vastaan seuraavista syistä: komissiollanne on ensinnäkin demokratiaan liittyvä puute, puheenjohtaja Prodi. Eurovaalien tulos ei heijastu lainkaan joukkueessanne. Kun otetaan huomioon vihreiden menestys eurovaaleissa, vihreän komission jäsenen hyväksyminen on minusta aivan paikallaan. Ihmiset eivät kuitenkaan ymmärrä sitä, että komissiossa pitäisi olla 10 sosialistia, kun he kysyvät, mikä vaikutus heidän äänillään oikeastaan oli Euroopan komission kokoonpanoon. Kysykäämme edeltäjältänne, puheenjohtaja Santerilta: onko kukaan onnistunut saamaan aikaan hallitusten kanssa hyvää lopputulosta tässäkään asiassa? Toinen asia ovat komission jäsenehdokkaiden kuulemistilaisuuksissa antamat vastaukset Van Buitenenin tapausta koskeviin kysymyksiin. Euroopan kansalaiset eivät ymmärrä, jos siinä asiassa ei muuteta lopultakin suuntaa ja avoimuudesta huolehtiville ei anneta lopultakin voimakkaampaa tukea komissiossa. Suurin ongelma minun ja monen muun mielestä on kuitenkin komission jäsen Cressonin ehdotettu seuraaja. En tietenkään halua arvioida Busquinin toimintaa lailliselta kannalta, en asetu Belgian oikeuslaitoksen tilalle, eikä kukaan meistä halua panna häntä vankilaan. Kyse on siitä, kuinka voimme palauttaa luottamuksen Euroopan unionin toimielimiin! Uskotteko todella, että saamme kansalaisten luottamuksen, jos meille annetaan aina vain sama vastaus: En ole ollut henkilökohtaisesti syytettynä. Busquin on sekaantunut Inusop-juttuun, ja häntä ei syytetty vain sen vuoksi, että asia oli vanhentunut. Tämä on hämmästyttävä rinnakkaistapaus EU:n Balkanin koordinaattorin Bodo Hombachin tapaukselle. Ja Dessault-Augusta-jutussa on käynyt tällä välin erittäin selväksi, että hän tiesi pimeästä rahastosta. Kysyn itseltäni, kuka takaa meille, että komissiolla ei ole tulevaisuudessa pimeitä rahastoja, pääosastossa XII tai muualla, jos tätä asiaa ei käsitellä paremmin kuin tähän asti? Siis, puheenjohtaja Prodi, voitte vakuuttaa minut vielä toimimalla aktiivisesti, mutta sen on oltava erittäin voimakas merkki parlamentille ja julkiselle sanalle, muuten äänestän huomenna monien muiden lailla vastaan, eikä tämä vastaan äänestäminen tarkoita Euroopan vastustamista, vaan se tarkoittaa ääntä kunnolliselle, demokraattiselle ja avoimelle Euroopalle.
costep_1999-09-16_10_3	Arvoisa puhemies, hyvät parlamentin jäsenet, meidän on oltava selvillä siitä, että Kaukasuksella kuohuu. Tänään on kyse Dagestanin ihmisten traagisesta kohtalosta. Useimmat uutiset kertovat meille vain niukasti, millainen draama maailman tuossa kolkassa on meneillään. Siellä tarvitaan kiireesti humanitaarista apua. Tärkeää olisi ennen kaikkea, että näille ihmisille Dagestanissa myönnettäisiin sama autonomia kuin sen naapurimailla jo on. Mutta mitä tapahtuu? Sen poliittisesta tilanteesta ei saada yksiselitteistä puolueetonta tietoa, mutta myöskään ihmisoikeuksia ei kunnioiteta. Euroopan turvallisuus- ja yhteistyöjärjestölle on annettava tehtäväksi laatia parlamentille, komissiolle ja neuvostolle raportti, ja käsiteltävänä olevan eri ryhmien yhteisen esityksen tavoitteena on ennen kaikkea se, että sellaista tietoa voidaan saada mahdollisimman nopeasti ja luotettavasti. Olkoon Dagestanin tilanteesta vastuussa sitten kuka tahansa, se ei muuta sitä tosiasiaa, että tilanne on seurausta rautaesiripun kaatumista seuranneista dramaattisista kehityskuluista ja että tämän alueen maiden on erittäin, erittäin vaikea vapautua. Vastuussa olevat poliittiset voimat pyrkivät lisäksi jatkuvasti tunnustelemaan etnisten ryhmien mielialoja ja pitämään ryhmiä erillään. Koimme saman aivan naapurissamme Euroopassa, Jugoslaviassa, ja seuraamme nyt vastaavia kehityskulkuja kauempana. Meidän on tehtävä kaikkemme, jotta saisimme tukahdutettua kehityksen, joka siellä alkoi, jotta myös maailman tämän osan ihmisillä on mahdollisuus kehittyä rauhanomaisesti, kehittää omat autonomiset asemansa, saada tulevaisuus, jollaisen me olemme Euroopassa itsellemme jo kamppailleet. Meidän pitäisi muistaa aina se, että mekin koimme Euroopassa samankaltaisen kohtalon vuosikymmeniä sitten. Olimme silloin järkeviä ja olemme sopineet asioista, ja nyt tehtävänämme on auttaa myös tämän alueen ihmisiä heidän kehityksessään, joka voi kenties kulkea samankaltaisesti, mutta joka mahdollistaa joka tapauksessa heille tulevaisuuden, jossa heidän olemassaolonsa on varmaa ja he voivat ottaa kohtalonsa omiin käsiinsä.
costep_1999-10-06_1_7	Arvoisa puhemies, puhuessaan Turkin tuomioistuinten uuden toimintavuoden avajaisjuhlassa 6. syyskuuta maan kassaatiotuomioistuimen ylin tuomari Sami Selçuk arvosteli painokkaasti maan perustuslakia. Hän suomi ankarasti Turkin perustuslakia sanomalla: Turkki on maa, jolla on perustuslaki, mutta se ei ole perustuslaillinen valtio. Perustuslaki suojelisi valtion oikeuksia kansalaisten vapauden kustannuksella. Tarvitsemme enemmän demokratiaa, enemmän niitä kansalaisia, joilla on ajattelunvapaus, ilman että lait pyrkivät sitä rajoittamaan, tuomari totesi. Hän vaatii laaja-alaista demokraattista uudistusta sekä perusteellista poliittisen järjestelmän rakennemuutosta. Hän on oikeassa. Hänen vaatimuksensa ovat täysin yhteneviä meidän odotustemme kanssa. Olen suorastaan vakuuttunut siitä, että myös tämän parlamentin enemmistö on sellaisen demokraattisen Turkin kannalla, jossa kunnioitetaan ihmisoikeuksia ja vähemmistöjen oikeuksia. Olen myös vakaasti sitä mieltä, että velvollisuutemme ei ole tukea demokraattisia voimia ja heidän vaatimattomia saavutuksiaan vain moraalisesti vaan myös siksi, että demokraattinen Turkki, joka pystyy ratkaisemaan ongelmansa omassa maassaan, on hyödyksi Euroopan unionin sisäiselle turvallisuudelle. Politiikallamme voisimme myötävaikuttaa siihen, että eurooppalaisen demokratian kannattajat Turkissa voisivat saavuttaa menestystä ja Eurooppaa vastustavat kovan linjan kannattajat jäädä häviölle. Tämä tarkoittaa, että tarvitsemme tällä hetkellä politiikkaa, joka pakottaa Turkin kritiikin saattelemana ratkomaan ripeästi ja inhimillisesti avoimena olevat kysymykset, kuten kurdikysymyksen, Kyproksen kysymyksen tai ihmisoikeuksiin liittyvän problematiikan. Se ei voi olla Turkin ulkopuolelle jättämisen tai eristämisen politiikkaa! Sen vuoksi Helsingissä täytyy olkootpa aikataulu ja täsmällinen menettelytapa sitten millaiset tahansa antaa merkki turkkilais- ja kurdisyntyperää olevien ihmisten ja Turkin demokratian puolesta. Turkin mukaan saaminen puolueryhmäni puolesta en pysty sanomaan vielä mitään konkreettista, koska mekin käymme asiasta vielä keskustelua, mutta minulle itselleni tämä tarkoittaa sitä, aivan kuten Verheugenkin jo totesi, että on ehdottoman välttämätöntä, että sillä on Euroopan unionin hakijamaan asema, ei vain Turkin demokratisoinnin kannalta, vaan myös Balkanin ja Kaakkois-Euroopan rauhan ja vakauden kannalta. Kreikan ulkoministeri Papandreou sanoi eilen Istanbulin yliopistossa: Haluamme Turkin Euroopan unioniin nyt! Siihen ei ole mitään lisättävää! Uskoakseni hän teki asian täysin selväksi!
costep_1999-11-16_7_3	Arvoisa puhemies, hyvät parlamentin jäsenet, yhtenäisen oikeusalueen luominen on yksi Euroopan unionin perustehtäviä. Sen on tarjottava kansalaisille luotettavaa suojaaja turvallisuutta ja myös turvallisuuden tunnetta. Muuten ihmiset eivät tunne oloaan kotoisaksi yhteenkasvavassa Euroopassa ja hylkäävät sen. Yhtenäisen eurooppalaisen oikeusalueen on oltava siis enemmän kuin pelkkää jäsenvaltioiden kansainvälisten sopimusten pohjalta tehtävää oikeudellista yhteistyötä. Sen on oltava havainnollinen, taattava kaikkialla yhtä korkea suojelutaso sekä suljettava ennen kaikkea pois kaikenlainen syrjiminen, vaikka se olisikin vain menettelyoikeudellista. Olemme päässeet tässä asiassa hyvän matkaa eteenpäin Amsterdamin sopimuksen myötä. Siinä sisällytettiin oikeudellinen yhteistyö yksityisoikeudellisissa asioissa unionin perustamissopimuksen mukaan.. Jäsenvaltioiden on nyt tartuttava kansainvälisten sopimusten sijasta tältä osin eurooppalaisiin oikeusvälineisiin, asetuksiin ja direktiiveihin, jotka syntyvät Euroopan parlamentin eli valitun kansanedustuslaitoksen myötävaikutuksella. Edessämme olevalla ehdotuksella perheoikeutta koskevaksi asetukseksi meillä on nyt käsiteltävänä tärkeä eurooppalaisen oikeusalueen rakennuskivi. Kun olemme saaneet sen päätökseen, se kestää tarkemmankin katsomisen, sillä komissio on tehnyt hyvän ehdotuksen. Siinä ei ole mitään ristiriitaa, että minä mietinnön esittelijänä pidän siitä huolimatta tarpeellisina lukuisia tarkistuksia, jotka kansalaisoikeuksia käsittelevä valiokunta - säästäkää minut valiokunnan oikealta nimitykseltä, jota on mahdoton lausua ääneen - on yksimielisesti hyväksynyt. Arvoisa puhemies, hyvät kollegat, olkaa hyvä ja sallikaa minun poiketa hetkeksi siihen arkeen, jota lakimme koskee. Jäsenvaltioiden välisten rajojen kaatuminen ei ole luonut Eurooppaan vain sisämarkkinoita, joiden ansiosta talous kukoistaa. Kaatuneet rajat ovat antaneet eurooppalaisille ihmisille myös tähän asti tuntemattoman määrän liikkumavapautta, jota yhä useammat ihmiset käyttävät myös hyväkseen. He oppivat tuntemaan toisiaan, löytävät toistensa luo ja muodostavat parisuhteita. Rakkaudella on omat sääntönsä ja oma vauhtinsa, jonka mukana lainsäädännön on vaikea pysytellä. Se käy selväksi viimeistään sellaisten parisuhteiden päättyessä eroon, joissa on ylitetty kansallisuuksien ja lainsäädäntöjen rajoja. Silloin entiset kumppanit ja erilaiset lainsäädännöt ovat nopeasti vastakkain kaikkine epämiellyttävine seurauksineen, joista usein lapset joutuvat kaikkein eniten kärsimään. Te kaikki tunnette otsikot, jotka syntyvät, kun sellaiset konfliktit laajenevat omien lasten kaappaukseksi. Lait eivät voi estää sitä, että ihmiset riitaantuvat ja kärsivät sen seurauksista. Lait voivat kuitenkin auttaa siinä, että tästä kärsimyksestä ei muodostu suhteettoman suurta eikä erilaisen ja epäjohdonmukaisen oikeuden soveltamisesta aiheudu lisäkärsimyksiä. Pelkästään menettelyn monimutkaisuus voi saattaa ihmiset epätoivoon, kun kyse on esimerkiksi tuomioistuimesta tai tuomioiden tunnustamisesta. Asetus, joka koskee tuomioistuimen toimivaltaa sekä tuomioiden tunnustamista ja täytäntöönpanoa avioliittoa ja yhteisten lasten huoltoa koskevissa asioissa, pyrkii antamaan oman, lainsäädännöllisesti mahdollisen panoksensa parisuhteiden päättymisestä aiheutuvan kärsimyksen lievittämiseksi ja välttämiseksi. Euroopan parlamentin mietinnön esittelijänä minun piti huolehtia siitä, että tarvittava asetus saavuttaa sille asetetut tavoitteet eikä ole silti kansalaisille yhtä vaikeasti hahmotettavissa kuin otsikkonsa. Tarkistuksia, jotka hyväksyttiin, kuten jo sanottiin, valiokunnassa yksimielisesti intensiivisten neuvottelujen jälkeen, on tarkasteltava tässä valossa. Vain yhdestä kohdasta oli vielä erimielisyyksiä valiokunnan äänestyksen päättyessä. Siinä oli kyse lapsen kuulemisesta huoltajuusmenettelyssä. Pidän itse lapsen kuulemista ehdottoman tarpeellisena, koska kaikki on määrä tehdä lapsen eduksi. Toinen käsitys asiasta on se, että tähän tavoitteeseen voidaan päästä myös muulla tavalla. Olen tällä välin löytänyt kollega Watsonin kanssa ratkaisun, joka tekee oikeutta molemmille käsityksille. Kiitän siitä sydämellisesti Watsonia, sillä myös hänen kannaltaan asiassa on kyse erityisesti erossa usein eniten kärsivien lasten edusta. Tulen esittämään löytämämme kompromissin äänestyksessä suullisena tarkistuksena ja toivon, että parlamentti myös hyväksyy tämän menettelyn huomenna. Meidän pitäisi tietenkin sitten myös hyväksyä kyseinen tarkistus. Myös erään toisen seikan kohdalla asetukselle voidaan vielä tehdä jotakin. Siltä osin Euroopan parlamentti ei voi tehdä päätöstä vaan vain pyytää. Kuten tiedätte, Amsterdamin sopimuksen sisältämien lisäpöytäkirjojen mukaisesti kolme jäsenvaltiota jättäytyvät periaatteessa neljännen otsikon oikeussääntöjen ulkopuolelle eivätkä ole siksi myöskään sidottuja niihin. Kaksi näistä valtioista on kuitenkin valmiita hyväksymään tänään käsiteltävänä olevan asetuksen. Vetoan jäljelle jäävään valtioon, että myös se antaisi asetukselle lainvoiman. Silloin olisimme ottaneet huomattavan askeleen eteenpäin perheoikeuden yhtenäistämisessä Euroopan unionissa. Sallikaa minun korostaa lopuksi kolmea seikkaa, joiden osalta minulle oli tärkeää parantaa komission hyvää ehdotusta sen jälkeen, kun olin käynyt useita keskusteluja asianomaisten ja tuomareiden kanssa. Ensinnäkin lapsen edun on oltava ensimmäisellä sijalla konfliktitapauksessa, ja kaikkien muiden asioiden on tultava vasta sen jälkeen. Toiseksi myöskään riitatapauksessa ei saa esiintyä minkäänlaista syrjintää. Oikeuden on tarjottava jokaiselle kansalaiselle jokaisella Euroopan unionin paikkakunnalla yhtä korkea yksilönsuojan taso. Kolmanneksi tuomioistuinten toimivallan on oltava yksiselitteinen ja hahmotettavissa. Ei saa käydä niin, että tuomioiden tunnustamista ja täytäntöönpanoa voidaan käyttää koston välineenä. Uskon komission yhtyvän mielipiteisiini, ja kiitän kaikkia, jotka ovat helpottaneet mietintöni laatimista parlamentin rutiinien ulkopuolisella rakentavalla yhteistyöllä. Haluaisin lisäksi poikkeuksellisesti esittää täällä parlamentissa suuret kiitokseni kerrankin myös neuvostolle, joka on myös toiminut erittäin ponnekkaasti tämän asian hyväksi ja sanonut, että asiassa on tehtävä erittäin pikaisesti hyvä päätös!
costep_1999-11-18_16_4	Arvoisa puhemies, hyvät kollegat, sallinette, että ilmaisen tyytyväisyyteni Saksan liittotasavallan aloitteeseen tietojenvaihdon parantamisesta väärennetyistä asiakirjoista. Tällaisella tietojenvaihdolla on nimittäin valtava merkitys Euroopan asukkaiden suojelemisen ja turvallisuuden kannalta. Eurooppa tarvitsee oikeusaluetta, jossa kansalaiset tuntevat olonsa kotoisaksi ja turvalliseksi. Sitä lisäävät oleellisesti rajat ylittävät säädökset ja suojelujärjestelmät, jotka vaikeuttavat rikollisten elämää. Sellaiseen järjestelmään Saksan aloitteessa pyritään. Tietojenvaihto väärennetyistä asiakirjoista ehkäisee itse väärennöksiä. Tämä auttaa merkittävästi salakuljetusrikollisuuden ja muiden rikosten torjumisessa ja myös - mille panen paljon painoa - kaikkien muiden rikosten. Niin lukee järkevästi ehdotuksessa neuvoston päätökseksi. Esittelijä haluaa muuttaa johdanto-osan 3 kappaleen ja rajoittaa rikokset koskemaan laitonta maahanmuuttoa. Hän tekee näin ikään kuin laiton maahanmuutto olisi suurin rikos, jota meidän on torjuttava. Hyvä kollega, missä oikein asutte? Ettekö ole koskaan kuullut mitään huumekauppiaista ja rahanpesijöiden kuriireista, joilla on matkalaukut täynnä seteleitä? Täytyykö minun tosiaankin laatia teille lista liikkuvasta rikollisuudesta? Tarkistus 6 on aivan mahdoton! Siinä pidetään pilkkanaan kansalaisia, jotka odottavat Euroopan unionilta suojaa ja turvallisuutta. Meidän on äänestettävä suurella enemmistöllä tätä tarkistusta vastaan. Emmehän voi sallia itsellemme sellaista henkistä vinoutumaa, että pelkäämme muutamaa köyhää raukkaa, jotka pujahtavat sisään väärin paperein ja takaamme samanaikaisesti suurrikollisille matkustusvapauden. Tätä kysymystä pohtinut oikeusasioita käsittelevä valiokuntakin on yksimielisesti, toistan: yksimielisesti, kaikkien ryhmien äänin, esittänyt tämän näkemyksen perusteellisten tutkimusten jälkeen, ja kuten aiemmin sanoin, haluan, että tämä toimenpide koskee kaikkia rikoksia. Se on syynä siihen, että ryhmäni hylkää huomisaamuna kaikki nämä tarkistukset.
costep_1999-12-15_3_13	Arvoisa puhemies, hyvät kollegat, arvoisa neuvoston puheenjohtaja, arvoisa komission jäsen, arvioitte Bonnin kokouksen tulokset hyvin myönteisiksi. Teidän kannaltanne katsottuna voin sen ymmärtääkin. Mutta kun tarkastellaan tilannetta aivan asiallisesti, edistytty on niin sanotusti oheisrintamilla - siinä, miten on määrä neuvotella ja mitä työryhmiä on määrä käyttää. Siinä keskeisessä kysymyksessä, eli mitä on määrä tehdä päästöoikeuksille ja päästökaupalle ei ole kuitenkaan edistytty. Tämä on valitettavaa, sillä tämä on mielestäni keskeinen kysymys erityisesti sen tosiasian valossa, että yhtenä sopimuspuolena oleva suuri maa sanoo haluavansa mahdollisuuden ostaa itselleen täydellisen vapautuksen päästöjen vähentämisvelvoitteista. Mielestäni on häpeällistä, että tämä maa pystyy sisäpoliittisten riitojen vuoksi - vaalitaistelu on ovella Yhdysvalloissa - estämään meitä ja muita sopimusvaltioita pääsemästä eteenpäin tässä keskeisessä kysymyksessä! Sen vuoksi pidän ratkaisevana kysymyksenä sitä, miten pystymme muovaamaan tätä prosessia antamalla sille taas lisävauhtia, jotta voisimme sitoa tämän Atlantin takaisen suuren sopimuskumppanin entistä lujemmin mukaan. Sen vuoksi haluaisin myös kysyä, miten tulevina vuosina voidaan edistyä Yhdysvaltojen saamiseksi mukaan tähän asiaan? Mielestäni ei tule kysymykseenkään, toisin sanoen emme voi hyväksyä, että olisi mahdollista ostaa täydellinen vapaus päästöjen vähentämisvelvoitteista. Se tarkoittaisi periaatteessa, että me voimme ja että Yhdysvallat voivat vapautua yksipuolisista sitoumuksista vähemmin kehittyneiden valtioiden kustannuksella. Olemme voittaneet 1800-luvun imperialismin, eikä meidän pitäisi nyt raottaa ovea 2000-luvun imperialismille!
costep_2000-02-02_9_5	Arvoisa puhemies, hyvät kollegat, pyydän antamaan myöhästymiseni anteeksi, mutta tämänpäiväisellä esityslistalla on edelleen, herra paratkoon, tämä toinen poliittinen aihe. Ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunta suosittelee teille näiden 35 miljoonan myöntämistä, ja tämä suositus annetaan, koska tämä raha voi todellakin auttaa asianomaisia ihmisiä. Se, mikä antaa meille kritisoimisen aihetta, ei ole niin merkittävää, että haluaisimme siksi evätä avun kosovolaisilta. Tämä ei kuitenkaan tarkoita, että unohtaisimme kritiikin siltä osin. Me olisimme menettelyssämme tietysti jo paljon pitemmällä, jos neuvoston hallinto ei olisi unohtanut tiedottaa Euroopan unionille ajoissa ja toimittaa asiakirjat virallisesti. Vain siten me olisimme voineet käydä todella järkeviä ja syvällisiä neuvotteluja. Pyydän hallintoa huolehtimaan siitä, että tämä ei voi toistua enää jatkossa. Vain asianomaisten ihmisten vuoksi olemme valmiita luopumaan omien johtopäätöstemme tekemisestä. Meidän on kuitenkin huolehdittava siitä, että otamme tältä osin käyttöön tiettyjä ehtoja. Yksi ehto on, että raha annetaan sinne, missä sitä käytetään mielekkäästi, eikä niille, jotka voivat käyttää tätä rahaa pyrkiäkseen mahdollisesti sen avulla toisenlaisiin tavoitteisiin, eli tämän rahan tulisi mennä todellakin YK:n pääsihteerin erityisedustaja Kouchnerin toimivaltaan eikä muille aloille. Toiseksi vaikka komissio ja neuvosto omaksuvat tältä osin erilaisen kannan, koska ne näkevät alueella realistisia ongelmia, olemme sitä mieltä, että muiden rahoittajien on myös noudatettava tekemiään sitoumuksia. Tämä on tehtävä, joka kuuluu Yhdistyneiden Kansakuntien toimivaltaan, eikä voi olla niin, että vain Euroopan unioni noudattaa sitoumuksiaan! Muiden rahoittajamaiden on noudatettava nyt sitoumuksiaan samalla tavalla asianomaisten ihmisten etujen nimissä. Tämä johtaa minut siihen, että meidän on käsiteltävä jatkossa tätä kysymystä yleisesti vielä paljon pontevammin eikä vain tämän konkreettisen projektin yhteydessä, vaan Etelä-Euroopan koko kehityksen ja sinne myönnettävän avun yhteydessä. Tämä on puolestaan esimerkki siitä, että Euroopan unioni on valmis auttamaan ja antamaan rahaa, mutta poliittinen johto on tältä osin epäyhtenäinen. Meillä on niin monia koordinaattoreita, jotka ovat vastuussa niin monille työnantajille, että meidän on pian asetettava koordinaattoreille oma koordinaattori. Olisi kuitenkin ehkä parempi, jos Euroopan unionin ja muiden instituutioiden - ETYJistä YK:hon - asiasta vastaavat tahot kokoontuisivat kerran ottaakseen käyttöön yhtenäisen ja koordinoidun menettelyn sekä harkitakseen, miten alueen ihmisiä voidaan todellakin auttaa. Tiedän, että komissiossa pohditaan kiihkeästi tämän saavuttamista, mutta jos Euroopan unioni tekee suurimman osan työstä, sen tulisi myös johtaa toimintaa alueella ja toteuttaa sitä yhdenmukaisesti, jotta alueen ihmisiä voidaan todellakin auttaa. Siinä ei ole mitään mieltä, että me ylläpidämme tältä osin mieluummin eri kansainvälisten laitosten ja ryhmittymien välistä kilpailua kuin käytämme voimia todellakin ihmisten auttamiseen paikan päällä! Kun näen, että vakaussopimuksen rahoitusta käsittelevää kokousta lykätään yhä edemmäs, tällä kertaa maaliskuun loppuun, ettei kukaan tiedä, mitä projekteja sen takana tosiaankin on, eikä voida nähdä, millä tavalla näitä projekteja voidaan todellakin toteuttaa, vaan järjestetään yhä vain uusia lehdistötilaisuuksia, silloin tämä ei tunnu olevan se tapa, jolla voimme aikaansaada rauhaa ja ihmisten välisen sovinnon tällä Euroopan alueella! Tästä syystä, hyvä komissio, hyvä neuvoston puheenjohtaja, me haluaisimme käyttää tätä myös tilaisuutena vaatia teitä tekemään tämä poliittinen aloite, jotta me emme joudu jälleen sellaiseen hätätilanteeseen, jossa meidän on palautettava maksukyky kuukauden lopussa, vaan jotta voidaan luoda tälle alueelle annettavaa apua koskeva pitkäaikainen strategia. Toivon, että te noudatatte siinä yhteydessä viimeinkin poliittisia sitoumuksianne eikä tilanne jatku sellaisena kuin olemme kokeneet sen viimeisten kuukausien aikana!
costep_2000-02-18_2_3	Arvoisa puhemies, äänestin tyhjää kollega Viceconten erinomaisesta mietinnöstä toimitetussa äänestyksessä, vaikka mietintö sisältää loistavia ajatuksia ja vaikka Baijeri, jota edustan täällä, on yksi Euroopan unionin viehättävimmistä matkailualueista. Kutsun teidät sydämellisesti lomailemaan Baijeriin ja sen naapurimaahan Itävaltaan niin usein kuin mahdollista. Kuitenkin haluaisin sanoa siitä huolimatta, että en pidä komission tiedonannon keskusjohtoisesta lähestymistavasta. Luulen, että juuri matkailupolitiikassa on tärkeää pyrkiä lisäämään hajauttamista ja alueellista toimintaa ja heikentämään virkavaltaista ja keskusjohtoista holhousta. Sen vuoksi meidän ei pitäisi ajautua keskusjohtoiseen EU:n matkailupolitiikkaan.
costep_2000-03-15_2_26	Arvoisa puhemies, ihmisoikeuksia, rasismia ja muukalaisvihaa koskevat vuosittaiset mietinnöt antavat korkea-arvoiselle parlamentillemme erinomaisen tilaisuuden tarkastella kriittisesti tai paremminkin itsekriittisesti Euroopan unioniin kuuluvia valtioita. Ehdokasvaltiot ja niiden parlamenttien jäsenet jos ajattelen eräitä Turkin parlamentin jäseniä - voisivat oikeastaan oppia mietinnöistä varsin paljon, esimerkiksi sen osalta, miten vapaasti kansanedustajat toimivat ja heidän täytyy toimia, kun kyse on ihmisoikeuksista omassa maassa. Meidän on kuitenkin myönnettävä, että läksyjä on vielä paljon lukematta. Itsekritiikki ei riitä. Se tuottaa meille kunniaa, mutta se ei yksinään riitä. Kun tuomitsemme mietinnöissämme järjestys- tai vankeinhoitoviranomaisten harjoittaman pidätettyjen tai vangittujen henkilöiden kidutuksen ja julman kohtelun, meidän on myönnettävä, että vastuulliset tahot ovat tähän mennessä tehneet todella vähän tämän estämiseksi. Sama koskee myös pakolaisten kohtelua eräissä jäsenmaissa. Kuinka kauan vielä jatkamme kiistelyä useiden vankiloiden olosuhteista, ongelmasta, joka on kaikille tuttu mutta jota ei ole vielä tähän mennessäkään saatu järjestykseen? Kun haluamme tehdä vankiloissa olevista ihmisistä yhteiskuntakelpoisia, meidän on myönnettävä, että suurin osa Euroopan vankiloista ei nykyään ollenkaan sovi juuri tähän tehtävään. Arvostelemme oikeutetusti ihmisoikeusloukkauksia ja syrjintää ehdokasvaltioissa, esim. Turkissa tai joissakin Itä-Euroopan valtioissa, kun kyse on romaneista ja muista vähemmistöistä, mutta juuri sen vuoksi meidän on toimittava esikuvallisesti, kun kyse on ihmisoikeuksista Euroopan unionissa. Lopuksi haluan lausua kiitokset.
costep_2000-03-16_1_6	Arvoisa puhemies, me käsittelemme nyt kolmatta kertaa EU:n ja Meksikon välistä sopimusta, eikä laajimmassa sopimuksessa, jonka Euroopan unioni on koskaan tehnyt kolmannen maan kanssa, saa tehdä tyhjäksi juuri niitä periaatteita, jotka ovat tunnusomaisia tulevaisuuden kehitykseen joustavasti mukautuvalle yhteistyölle. Emme pelkästään me, vaan erityisesti myös meksikolaiset ovat asettaneet sopimukseen suuria toiveita. He näkivät siinä mahdollisuuden voittaa yksipuolinen riippuvuus NAFTAsta. He uskoivat saavansa EU:sta kumppanin, joka kannattaa demokratiaa, ihmisoikeuksia sekä sosiaalista ja ekologista kehitystä. Me analysoimme tätä sopimusta tänään ja toteamme, että sopimus EU:n kanssa ei luo pelkästään suhteita kuten NAFTAn kohdalla, vaan on osittain jopa pahempi. Investointivapaus, kuten oikeutetusti epäonnistunut sijoituksia koskeva monenkeskinen sopimus (MAI) - kahdenvälisesti toisinnettu - ei huolehdi juurikaan demokraattisesti ohjatusta ja paikalliseen kehitykseen suuntautuneesta taloudesta. Julkisten hankintojen markkinoiden rajoittamaton avaaminen johtaa vain siihen, että suuret toimittajat nielaisevat pienet toimittajat maailmanlaajuisesti. Määräykset, kuten kansallinen kohtelu ja maksukielto, syrjäyttävät kilpailusta esimerkiksi yritykset, jotka haluavat palkata ensisijaisesti naisia tai tuottaa ympäristötekijät huomioon ottaen. EU varasi itselleen tältä osin poikkeuksia. Meksikolla näitä poikkeuksia ei ole! Toinen huononnus NAFTAan nähden: NAFTAssa on työntekijöiden oikeuksia koskeva sopimus, johon sisältyy seuraamusjärjestelmä. EU-sopimus ei tunne edes Yhdistyneiden Kansakuntien taloudellisia, sosiaalisia ja sivistyksellisiä oikeuksia koskevaa yleissopimusta. Toisin kuin edellä EU:n sopimukseen sisältyy kuitenkin kauppariitoja varten riitoja ehkäisevä ja ratkaiseva mekanismi sekä mahdollisuus asettaa kauppapakotteita. Me tiedämme kuitenkin WTO:sta, että sellaiset riitatapaukset johtavat säännönmukaisesti ympäristölakien syrjäyttämiseen. Vapaakauppasopimus, josta meksikolaiset joutuvat kärsimään. Tällä otsikolla meksikolainen kansalaisyhteiskunta vaatii näinä päivinä maansa senaatilta, että se parantelisi sopimusta vielä ensin eikä hyväksyisi sitä kaikessa kiireessä. Sopimus on joiltakin osin jopa ristiriidassa Meksikon perustuslain kanssa. Me emme vastusta globalisaatiota, kansalaisyhteiskunta kirjoittaa lopuksi, mutta me haluamme globalisaatiota, joka koituu ihmiskunnan siunaukseksi, ja oikeudenmukaisen maailmanjärjestyksen ilman sosiaalista syrjäytymistä. Mekään Euroopan parlamentissa emme vastusta Meksikon kanssa tehtävää sopimusta. Päinvastoin! Me emme voi kuitenkaan hyväksyä tätä sopimusta edellä mainituista syistä, vaan meidän on ponnisteltava edelleenkin sen hyväksi, että jatkossa tehdään parempia sopimuksia. Viimeinen virke: on myös välttämätöntä, että täällä Euroopan parlamentissa kuuluu kriittinen ääni, joka tukee edelleenkin meksikolaista yhteiskuntaa sen oikeutetuissa pyynnöissä ja vaatimuksissa.
costep_2000-03-16_8_3	Arvoisa puhemies, hyvät kollegat, me emme käsittele järjestäytyneen rikollisuuden ongelmia Euroopan unionissa ensimmäistä kertaa. Siihen, että me käsittelemme sitä tänään ajankohtaiskeskustelussa, on konkreettinen syy: 24. helmikuuta Brindisissä tapahtunut kahden Guardia della Finanzan virkailijan murha on jälleen kerran kuin salaman iskusta tehnyt selväksi, millaisessa vaarassa ovat ne jäsenvaltioiden turvallisuudesta vastaavissa elimissä työskentelevät kollegat, joiden on suojeltava Euroopan unionin ulkorajoja tai jotka työskentelevät alueilla, jotka ovat järjestäytyneen rikollisuuden toimintakenttiä, koska ne sijaitsevat Euroopan unionin ulkorajoilla. Nämä poliisielinten virkamiehet eivät ole ansainneet vain meidän täyttä solidaarisuuttamme tai kunnioitustamme, vaan he ovat ansainneet ennen kaikkea sen, että me ymmärrämme vihdoinkin, asummepa sitten missä tahansa Euroopan unionin osassa, että Guardia della Finanzan virkailijat Pugliassa suojelevat esimerkiksi myös - sanon tämän saksalaisena parlamentin jäsenenä - minun maani kansalaisia ja aluetta. Me täällä Euroopan parlamentissa olemme uskoakseni velkaa uhrien omaisille sen, että toteamme, että surmansa saaneiden kunnioittaminen ei ole vain Italian, vaan koko Euroopan asia. Tämä on ensimmäinen asia, josta haluan pitää kiinni tässä yhteydessä. Toinen on poliittinen vetoomus, johon me emme suhtaudu mielestäni riittävän vakavasti. Me puhumme järjestäytyneen rikollisuuden tehokkaan torjumisen välttämättömyydestä ja pidämme aivan liian harvoin mielessä, että meidän itse luomamme eurooppalaiset sisämarkkinat ovat luoneet palveluiden, pääoman, tavaroiden ja henkilöiden vapaan liikkuvuuden myötä valtavan taloudellisen toiminnan vapaa-alueen, mutta että kaikkialla siellä, missä toimitaan vapaasti ja laillisesti, on mahdollista harjoittaa myös vapaata laitonta toimintaa. Me olemme luoneet tämän valtavan laillisen talousalueen myötä myös valtavan laittoman talouden alueen. Salakuljetuksessa, ihmiskaupassa, luottokorttipetoksissa, huumekaupassa, prostituutiossa ja kaikissa mahdollisissa merkittävän rikollisuuden muodoissa on nykyään mahdollista toimia laaja-alaisesti koko Euroopassa. Poliisin vastatoimet, joita tarvitaan Euroopan laajuisen rikollisuuden torjumiseksi, kuuluvat kuitenkin edelleen ensisijaisesti kansallisvaltioiden toimivaltaan. Järjestäytyneen rikollisuuden torjumisen välineitä pannaan toimeen valtioiden välisellä tasolla. Kotiseudullani Aachenin maakunnassa on Herzogenrath-niminen kaupunki. Kadun toisella puolella on Alankomaat ja toisella Saksa, ja jos te teette pankkiryöstön Saksan puolella ja pääsette riittävän nopeasti Alankomaiden puolelle, teillä on ollut onnea, koska saksalaiset poliisit eivät saa seurata teitä sinne. Tämä on käytännön esimerkki järjestäytyneen rikollisuuden torjunnan vaikeuksista ja korostaa rajat ylittävän, tai paremmin sanottuna, Euroopan laajuisen toiminnan välttämättömyyttä. Haluan sanoa tällä, että Euroopan unioni tarvitsee Euroopan parlamentin valvomille eurooppalaisille poliisielimille omia operatiivisia toimivaltuuksia sellaisissa merkittävissä rikollisuuden muodoissa, joita voidaan torjua vain Euroopan laajuisesti. Me olemme mielestäni velkaa niille, jotka joutuvat yhä leviävän järjestäytyneen rikollisuuden uhreiksi, sen, että luomme poliitikkoina neuvostossa, komissiossa ja parlamentissa ne välineet, joita tarvitaan järjestäytyneen rikollisuuden tehokasta torjumista varten.
costep_2000-03-29_11_4	Arvoisa puhemies, hyvät kollegat, kollegamme MacCormick on käsitellyt perusteellisesti vihreää kirjaa tuotevastuusta. Kiitämme häntä hänen työstään ja kollegiaalisesta yhteistyöstä. Haluaisin tehdä ryhmäni nimissä vielä vain pari huomautusta tarvittavista tarkistusehdotuksista, joista me pääsimme pitkälti yksimielisyyteen jo aiemmin myös Euroopan liberaali- ja demokraattipuolueen ryhmän kanssa. Arvoisa komission jäsen Bolkestein, tässä on pääasiassa kyse komissiota koskevista tarkistustoimeksiannoista. Ensinnäkin on kyse todistustaakasta, jonka kantamisesta vastaa 4 artiklan mukaan yksin vahinkoa kärsinyt. Komission pitäisi ryhmäni mielestä harkita, eivätkö myös aihetodisteet voisi tulla kyseeseen kaikissa todistusvaiheissa. Tämä on erityisen tärkeää, koska tuotemaailmasta tulee yhä monimutkaisempi ja koska yksittäisten vahinkoa kärsineiden henkilöiden on yhä vaikeampaa kerätä todisteita tällä alalla. Kyse on myös valmistajan yleistä vastuuta koskevista poikkeuksista, ennen kaikkea niin sanotusta kehitysriskistä. On tarkistettava, ovatko nämä poikkeussäännökset tarkoituksenmukaisia ja huolehtivatko ne valmistajan ja kuluttajan välisestä tasapainosta. Tämä pätee erityisesti silloin, kun on kyse elintarvikkeista ja lääkkeistä. Me emme voi ymmärtää sitä, että tekniseen edistykseen liittyvät riskit on määrä sälyttää pelkästään kuluttajalle. Minusta tuntuu arveluttavalta, että direktiivi koskee pelkästään yksityistä käyttöä ja kulutusta. Komission pitäisi harkita, eikö direktiiviä pitäisi laajentaa koskemaan kaupallisessa käytössä olevia tavaroita. Yrityksen tavaravahinko ei eroa periaatteessa yksityishenkilön tavaravahingosta. Eriarvoinen kohtelu on sitä raskaampaa, mitä pienempi yritys on. Lainsäädännön lähentäminen yhteisön tasolla vastaisi tuotevastuuta koskevan direktiivin tarkoitusta, etenkin kun yksityis- ja työelämän selkeä ero pienenee yhä useammin työmaailman joustavuuden lisääntymisen myötä. Myös ajallista vastuurajoitusta on harkittava. BSE-tapauksessa osoittautui, että vastuun kertarajoittaminen kymmeneen vuoteen on kenties riittämätöntä. Vastuun rajoittamista voitaisiin harkita esimerkiksi kunkin tuotelaadun mukaan. Pelkästään nämä yksittäiset seikat eivät ole kuitenkaan tärkeitä, vaan meidän pitäisi myös hyödyntää vakavasti kaikkia mahdollisuuksia tuotevastuun yhdenmukaistamisen jatkamiseksi Euroopan unionin kattavan kuluttajansuojan hengessä. Jos me täydennämme tällä tavalla esittelijä MacCormickin mietintöä, Euroopan parlamentti on tehnyt hyvää työtä kuluttajien etujen nimissä. Sitä varten meidät on valittu.
costep_2000-04-11_9_12	Arvoisa puhemies, arvoisa neuvoston puheenjohtaja, arvoisa komission jäsen, kuuluin puolueryhmämme valtuuskuntaan, joka teki vierailun Turkkiin, enkä haluaisi pitää pitkiä alustuksia vaan kertoa heti omista vaikutelmistani, ja nämä vaikutelmat tuottivat pettymyksen. Olen hyvin pettynyt, että neljä kuukautta sen jälkeen, kun Turkille annettiin jäsenyysehdokkaan asema, siellä ei ole ryhdytty vielä mihinkään vakavasti otettaviin toimiin Kööpenhaminan kriteerien, etenkään poliittisten kriteerien, täyttämiseksi. Arvoisa komission jäsen, puhuitte ministerien välisestä komiteasta. On totta, että luodaan monia uusia rakenteita. Olen nähnyt vastaavia toimia Turkissa jo vuodesta 1995 lähtien. Jos turkkilaisten on täytettävä ehtoja, he aloittavat valiokunnista, komiteoista, ministerien välisistä, ministeritason ulkopuolisista ja kaikesta muusta mahdollisesta. Rakenteet ovat loistavat, voimme kaikki hyväksyä ne. Puuttuu vain, että jotain tapahtuisi. Ja kuitenkin olisi ollut hyvin helppoa kumota esimerkiksi rikoslain 312 artikla ilman minkäänlaisia valiokuntia, ilman minkäänlaisia komiteoita, se olisi edellyttänyt vain Turkin suuren kansalliskokouksen äänestystä, ja näin olisi saatu koko joukko intellektuelleja, kirjailijoita, toimittajia ja juuri Akin Birdal ulos vankilasta, he olisivat vapaita. Näin yksinkertaista on ottaa ensimmäiset askeleet! Turkkilaiset sanoivat meille, että he tarvitsevat aikaa, he tarvitsevat runsaasti aikaa, koska tämä uudistus voi edistyä vain yksittäisten vaiheiden kautta. Varoitin siitä! Sanoin heille, että juuri tässä parlamentissa, Euroopan parlamentissa, on hyvin paljon kollegoja, jotka ovat valmiit antamaan teille niin paljon aikaa kuin tarvitsette - 200 vuotta, 400 vuotta tai vieläkin enemmän. Mutta minä kuulun puolueryhmään, joka on auttanut innokkaasti Turkkia saamaan jäsenehdokkaan aseman, ei sen tähden, että Turkki olisi jäsenehdokas, vaan sen tähden, että Turkki saisi todella mahdollisuuden tulla jäseneksi ja aloittaa neuvottelut. Haluamme sen vuoksi vaatia ja haluamme kiirehtiä sitä, että Turkin lähentämiseen ryhdytään tosissaan teknisen avustusohjelman (roadmap) ja konkreettisen aikataulun sekä tietysti komission jäsenen äsken mainitseman liittymiskumppanuuden avulla ja että Turkki ei jää pysyvästi ehdokkaan asemaan.
costep_2000-05-16_7_16	Arvoisa puhemies, hyvät kollegat, työaikapolitiikka - se tulee esille taas kerran - ei ole mitään talouspolitiikkaa, vaan terveys- ja työsuojelupolitiikkaa. Jos sitä käytetään ennalta ehkäisevästi, sen avulla valtio ja talous säästävät hyvin paljon rahaa. Minulle on oikeastaan ollut tämän keskustelun yhteydessä epäselvää, miksi jo vuonna 1993 ei saatu aikaan järkeviä järjestelyjä, varsinkin kun komissio ja parlamentti eivät tuolloin edes halunneet poikkeusjärjestelyjä. Asia koski seitsemää miljoonaa työntekijää, ja erityisalat, esimerkiksi autoalan työntekijät, ovat kohdanneet viime vuosien aikana tuhoavan kilpailun etenkin Saksassa. Tämän vuoksi kyse on myös yhteiskunnallisesta ongelmasta, ja kollega Crowley, ajopiirturien tai muiden teknisten apuvälineiden käyttö ei riitä. Ne eivät ole toisensa poissulkevia. Tarvitsemme puitedirektiivin, sillä ne työntekijät, joista nyt on kyse, ovat työskennelleet jo kauan tietyillä harmailla vyöhykkeillä. Heitä eivät koske mitkään järjestelyt, heitä ei ole suojattu tariffisopimuksin, vaan heitä on käytetty hyväksi ja he ovat riistäneet osittain myös itseään. Me tiedämme, että tämä ylikuormitus on aiheuttanut osittain myös alkoholiongelmia. Parlamentti on osoittanut riittävästi joustavuutta; kollega Smet on tuonut esille, että me olemme valmiit lainsäädännöllisesti. Jäsen Smet, mielestäni te olette osoittanut, että myös me voimme taistella. Tulokset voidaan hyväksyä. Pyydän kannatusta, vaikka emme olekaan saavuttaneet kaikkea haluamaamme. Siirtymäaika ja vaihesuunnitelma vastaavat kuitenkin niitä enimmäisarvoja, jotka sallimme neuvostolle. Toivon, että yhdenkään hallituksen ei tarvitse ylittää tätä aikarajaa, ja odotan, että jäsenvaltioiden välillä käydään rakentavaa kilpailua siitä, kuka saavuttaa ensimmäisenä parlamentin ja komission ohjeet.
costep_2000-06-14_4_26	Arvoisa puhemies, hyvät kollegat, monet täällä ovat maininneet eurooppalaisen turvallisuus- ja puolustuspolitiikan merkityksen. Haluaisin keskittyä käsittelemään tämän politiikan demokraattisen ja parlamentaarisen valvonnan kysymystä. Rauha ja turvallisuus eivät sovellu salaisiin neuvoston kokouksiin. Tältä osin on harjoitettava parlamentaarista valvontaa. Tärkeää on, että sotilaallisen voiman käyttöä koskevat päätökset kuuluvat jatkossakin kansallisten parlamenttien toimivaltaan. Tärkeää on myös, että kansallisissa parlamenteissa päätetään edelleenkin talousarviokysymyksistä ja kansallisista puolustusbudjeteista. Mutta kaikki, mikä ei kuulu siihen, kaikki siviilipolitiikan kysymykset kuuluvat Euroopan parlamentin toimivaltaan. Tähän eurooppalaiseen turvallisuus- ja puolustuspolitiikkaan on liityttävä kiinteästi tämän parlamentin harjoittama parlamentaarinen valvonta. Arvoisa neuvoston puheenjohtaja puhui avoimuuden ja selkeyden tarpeesta. Oli viisasta määritellä tavoitteeksi Länsi-Euroopan unionin (WEU) integroiminen Euroopan unioniin, ja siksi nämä tällä hetkellä WEU:n sisällä käytävät keskustelut ovat niin järjettömiä. Niissä yritetään löytää uusia legitimiteettejä WEU:n parlamentaariselle edustajakokoukselle. Kaikki voimat käytetään tällä hetkellä uusien tehtävien määrittelemiseen. Se ulottuu aina uuteen turvallisuus- ja puolustusasioita käsittelevään eurooppalaiseen parlamenttienväliseen elimeen saakka, joka ei edistä selkeyttä vaan pikemminkin sekasortoa. Se muistuttaa minusta hieman politiikkaa, jossa yritetään lykätä väistämätöntä. Olisi hyvä, jos tämä asia olisi selvempi ja me hyväksyisimme, että Euroopan parlamentti on sopiva väline. Me olimme muutama päivä sitten NATOn parlamentaarisessa yleiskokouksessa, ja Pohjois-Atlantin yhteistyöneuvoston puheenjohtaja sanoi siellä: Länsi-Euroopan unioni sulautuu Euroopan unioniin. EU:lla on parlamentti. NATOlla on parlamentti. WEU:n edustajakokouksen olemassaololle ei ole enää minkäänlaista oikeutusta. Tämä on mielestäni myös meidän kantamme, ja se pitäisikin ottaa huomioon tässä huippukokouksessa.
costep_2000-06-15_6_3	Arvoisa puhemies, hyvät kollegat, meillä oli juuri mahdollisuus keskustella nuorten serbialaisten juristien kanssa, jotka kuvasivat mieleenpainuvasti maansa toivotonta tilannetta. Siksi palaan mielelläni tämän päivän aiheeseen, nimittäin lehdistön ja tiedotusvälineiden vapauden täydelliseen puuttumiseen. Väestö saa tietoa ainoastaan Miloseviæin ja hänen puolisonsa Markoviæin silmin. Kaikki ne, jotka näkevät asiat siten kuin ne ovat, leimataan Serbian kansan pettureiksi ja NATOn kätyreiksi. Yksi näistä nuorista serbeistä kertoi minulle, että hänen on erittäin vaikeaa saada isoäitinsä ymmärtämään, miksi hän vastustaa Miloseviæia, sillä hänen isoäidillään on vain omat tietonsa ja kokemuksensa. Siksi tämä ei voi ymmärtää, miksi tämä nuori nainen osallistuu Otpor-organisaation toimintaan. Serbian riippumattomien demokraattisten tiedotusvälineiden on saatava meiltä apua, jotta ne voivat antaa mahdollisimman oikeaa tietoa ja jotta demokratia saadaan ehkä kuitenkin vielä kukkimaan Serbiassa. Haluaisin kuitenkin huomauttaa myös siitä, että odotamme tietenkin niin kutsutulta oppositiolehdistöltä - siltä mikä siitä on vielä jäljellä - että se tuo esille nykyiset sääntöjenvastaisuudet poliittisessa johdossa esimerkiksi Belgradissa, SPO:n hallinnoimassa kaupungissa, ja kritisoi oikeutetusti Miloseviæin hallitusta. Jos se ei tee sitä ja tarkastelee asioita yksipuolisesti, se ei ole riippumaton tiedotusväline. Haluaisin kiinnittää kollegoideni huomion seuraavaan asiaan: jos meillä on nyt viitteitä siitä, että Draskoviæ suunnittelee taas liittoa Miloseviæin kanssa, meidän on oltava hyvin varovaisia sen suhteen, kenelle me annamme apuamme. Miloseviæ on nyt evännyt Serbian todellisen vastarintaryhmän, opiskelijaliikkeestä syntyneen vastarintaryhmän Otporin, rekisteröimisen järjestöksi. Se ei kuitenkaan estä ryhmää järjestämästä mielenosoituksia ja hyvän tahdon ilmaisuja Belgradin kaduilla ja muualla Serbiassa. Valtuuskuntamme matkustaa viikonloppuna Montenegroon, ja keskustelemme Otporin ja opposition edustajien kanssa sunnuntaina. Tutkimme tietenkin tässä yhteydessä kaikki mahdollisuudet, miten me voisimme tukea niitä. Lokakuussa 1998 annettu Serbian yliopistolaki on myös osaltaan rajoittanut vapautta maassa: monet professorit on erotettu sen jälkeen tehtävistään. Heille on määrätty luennointikielto ja heidät on erotettu viroistaan muka puutteellisen pätevyyden vuoksi. Sanon teille, mitä tästä on ajateltava: yksi näistä muka epäpätevistä professoreista toimii tällä hetkellä professorina Saarbrückenin ja Berliinin yliopistoissa. En usko, että nämä yliopistot palkkaisivat epäpäteviä serbialaisia professoreja. He eivät tietenkään sopineet Miloseviæin oppiin. Sitä vastoin on sanottava, että - kaiken sen, mitä me emme saa kuulla täällä, saamme kuulla vain, kun keskustelemme ihmisten kanssa paikan päällä - äärikansallinen poliitikko Selesj toimii tällä hetkellä yliopistossa oikeustieteellisen tiedekunnan professorina! Voitte kuvitella, mitä siellä käsitetään laadulla. Tämänpäiväinen keskustelu koskee tietenkin ennen kaikkea myös oloja Serbian vankiloissa. Serbian vankiloissa on vangittuna yli 2 000 Kosovon albaania, ja useimmat jo vuoden 1999 keväästä eli jo ennen Naton hyökkäystä. Tilanne näissä vankiloissa on sanoinkuvaamaton. Ihmiset eivät saa minkäänlaista oikeusapua. Kun heidät tuomitaan, se tapahtuu lakeja kunnioittamatta. Muistelen tapausta Flora Brovina, lääkäriä, joka ei tehnyt mitään muuta kuin noudatti lääkärin etiikkaansa ja auttoi ihmisiä kansallisuuteen katsomatta. Hänet on tuomittu 14 vuoden vankeusrangaistukseen Serbian Nisissä. Vankilaolot eivät todellakaan vastaa mitään yleissopimusta. Ne ovat Geneven yleissopimuksen vastaisia. Järkyttävistä kidutuksista ja loukkauksista huolimatta muu maailma katsoo vain sivusta. Vierailimme 12 kollegani kanssa Kosovossa 14 päivää sitten. Kosovon albaanit antoivat meidän mukaamme nämä 75 000 allekirjoitusta. Olemme tuoneet ne tänne, koska halusimme osoittaa, miten surullinen kohtalo niillä ihmisillä on, jotka ovat halunneet tietää jo vähintään puolentoista vuoden ajan, missä ovat heidän sukulaisensa, missä ovat heidän isänsä tai veljensä tai missä ovat heidän lapsensa. Mielestäni me emme voi yksinkertaisesti arkistoida näitä 75 000 allekirjoitusta. Meidän on pyrittävä antamaan näille ihmisille tietoa edes siitä, missä nämä kadonneet ovat, ovatko he vangittuna vai ovat he kohdanneet kuoleman. Tällainen on siis tilanne Serbiassa. Vierailimme myös Kosovossa, jossa tilanne on tosin toinen, mutta jossa on samankaltaisia ongelmia. Menimme viime vuonna Kosovoon, koska halusimme auttaa rotusortojärjestelmästä jo kymmenen vuoden ajan kärsineitä Kosovon albaaneja saamaan oikeutensa takaisin. Haluamme nyt edistää Kosovon rauhanomaista yhteiseloa albaanien muodostaman enemmistöväestön ja niiden vähemmistöjen kesken, joilla on myös oikeus elää alueella. He ovat serbejä, askenaseja, romaneja. Mielestäni meidän olisi kiinnitettävä huomiomme siihen, että niiden on mahdollista elää alueella rinnakkain. Etenkin oleskelumme viimeisinä päivinä tapahtui useita välikohtauksia. Viimeisten päivien aikana tapettiin serbejä. Kukaan ei osaa sanoa, kuka on syyllinen. Joku on kuitenkin vastuussa siitä, että joka päivä jossain päin tapetaan serbi tai serbejä. Paheksumme näitä tekoja, paheksuimme niitä paikan päällä ja olemme jo tuominneet ne moneen kertaan täällä parlamentissa. Kehotamme kaikkia - etenkin Kosovon albaaneja - ottamaan vastuun siitä, että heidän maanmiehensä käyttäytyvät maltillisesti ja estävät toisiaan kohtelemasta vähemmistöjä tällä tavoin. Emme ole menneet Kosovon albaanien avuksi, jotta he voisivat tehdä alueella asuvien vähemmistöjen elämän helvetiksi. On myös sanottava, että koska me emme tunne näitä syyllisiä, ei tietenkään ole täysin mahdotonta, että muutamat näistä syyllisistä ovat Serbian lähettämiä provokaattoreita, sillä kaikki eivät halua rauhanomaista Kosovoa. Meidän kaikkien Euroopan unionissa, myös UNMIK:n, on nyt toimittava alueella nopeasti. UNMIK:n on huolehdittava oikeuskehyksestä, jotta syylliset voidaan saada kiinni, vangita ja jotta heitä voidaan rangaista. Kosovossa on myös kadonneita serbejä koskeva ongelma, ja olemme kaikki tietoisia heistä. Vetoamme Kosovon albaaneihin, jotta he puhuvat ja ilmoittavat punaiselle ristille, jos he tietävät jotain näiden serbien ja muuta kansallisuutta olevien henkilöiden olinpaikasta, jotta ihmiset saavat tietoisuuden. Myös niillä harvoilla Kosovon serbeillä, jotka haluavat osallistua hallintoon, on luonnollisesti yksi ongelma. Heidän omat maanmiehensä leimaavat heidät pettureiksi. Sen vuoksi meidän on autettava näitä hyväntahtoisia serbejä saavuttamaan hyviä tuloksia, jotta olisi ilmeistä, että myös serbit hyötyvät tästä yhteistyöstä. Meidän on pyrittävä vahvistamaan poliisisuojelua. Vetoan tämän vuoksi kaikkiin jäsenvaltioihin, jotta ne lähettäisivät mahdollisimman useita poliiseja Kosovoon, jotta myös vähemmistöjen suoja olisi turvattu.
costep_2000-07-03_6_27	Arvoisa puhemies, 28. kesäkuuta pidettiin EU:n ensimmäinen huippukokous maailman suurimman demokratian ja Aasian toiseksi suurimman kauppamahdin kanssa. Intia, jota aliarvioidaan - komission jäsen Patten viittasikin siihen - aivan liian usein, on viimeinkin saanut sen huomion, joka sille kuuluu taloudellisen ja poliittisen dynamiikkansa ansiosta. Kerrankin aikaa ei tuhlattu kohteliaisuuksien vaihtoon. Konkreettisia sopimuksia voitiin allekirjoittaa. Myös muille kuin meille EU:ssa Intian merkittävimpänä kauppakumppanina on tärkeää, että protektionismin purkamista jatketaan ja voimme jatkaa kaupan vapauttamista. Vastaus uudistusprosessiin ovat selkeät eurooppalaiset lisäinvestoinnit. Huhtikuun puolivälissä meidän Etelä-Aasian alueellisen yhteistyön liiton (SAARC) valtuuskuntamme, jonka varapuheenjohtaja olen, saattoi vakuuttua Delhissä hyvin siitä, mitä edistystä taloudelliset rakennemuutokset ovat jo saaneet aikaan. Lisäksi me olemme taas tärkein kumppani uudessa taloudessa - esimerkiksi informaatioteknologiassa. Me hyödymme kuitenkin hyvin koulutetuista teknikoista ja asiantuntijoista vain silloin, kun keskeneräinen ajatus vihreästä kortista poistetaan viimeinkin päiväjärjestyksestä. Ajallisesti rajattu vihreä kortti ei ylipäätään toimi. Me tarvitsemme eurooppalaisten ja intialaisten yritysten välistä yhteistyötä. Sitten työntekijöitä voidaan palkata, ja heillä on selkeät sopimukset, jotka pätevät globaalissa maailmassa. Huippukokouksessa oli kyse asiantuntijaryhmistä, kontakteista kansalaisjärjestöihin ja uusista verkostoista. Meillä on yhteiset arvot. Sitäkin tärkeämpiä ovat ihmisoikeuksien noudattaminen, lisäksi etnisten vähemmistöjen kunnioittaminen, toisinajattelijoiden kunnioittaminen ja lapsityövoiman käytön lopettaminen. Se ei ole missään tapauksessa tyypillistä länsimaista ajattelua, vaan sen on oltava yhteinen demokraattinen tietoisuus. Taistelun työttömyyttä ja syrjäytymistä vastaan on oltava yhtä voimakasta kuin taistelun terrorismia ja rikollisuutta vastaan, ja siitä sovittiin yhteisesti. Toivon nyt, että poliittisessa ja taloudellisessa vastuussa olevien tapaaminen on ensimmäinen sivu uudessa kirjassa, josta löytyvät myös nuoret yliopistoissa, kouluissa ja yrityksissä. Arvoisa puhemies, tukekaamme siis vaihto-ohjelmia, jotta ihmiset tapaavat toisiaan, ottavat toisensa huomioon ja tekevät tulevaisuudessa yhdessä töitä!
costep_2000-07-04_2_32	Arvoisa puhemies, haluaisin torjua ankarasti kollega Dell'Alban moitteen siitä, että olisin käyttänyt esittelijän tehtävääni varainhoitovuoden 1998 vastuuvapausmenettelyssä henkilökohtaisiin tarkoituksiin toistan, henkilökohtaisiin tarkoituksiin ja että minun tai meidän saksalaisten, mikäli ymmärsin käännöksen oikein, olisi parempi pitää huoli omista asioistamme! Se on jo henkilökohtainen loukkaus, eivätkä tällaiset kielelliset ilmaisut ole parlamenttimme arvolle sopivia. Pyydän teitä huolehtimaan sopivalla tavalla siitä, että myös kollega Dell'Alba toimii demokraattisten toimintatapojen mukaisesti, vaikka se onkin hänelle näköjään vaikeaa sen kyllä myönnän!
costep_2000-07-06_5_18	Arvoisa puhemies, haluaisin onnitella Damiãoa, joka on kehittänyt mietintöönsä erinomaisia vaatimuksia. Komissio on lähes neljä vuotta liian myöhään esittämässään arviointikertomuksessa kuitenkin vältellyt keskeisiä kysymyksiä. Jäsenvaltiot ovat vuodesta 1992 lähtien antaneet tärkeiden vuosien kulua tekemättä miljoonia äitejä koskevia parannuksia ja varustautumatta tietoyhteiskunnan muuttuneisiin perusedellytyksiin. Direktiivin liian monet porsaanreiät ja vaille sääntelyä jäänyt käänteinen todistustaakka sekä rahallisia etuja koskevien säännösten puuttuminen ovat osoituksena huomattavasta parannuksien tarpeesta. Sosiaaliset tulonsiirrot ovat työnantajille sellaisia kustannustekijöitä, joita he kiertävät mahdollisuuksien mukaan. Tämä merkitsee monille naisille kuitenkin ilmeisesti sitä, että he valitsevat joko työn tai lapset. Heidän pyrkimyksensä taloudelliseen riippumattomuuteen ei kuitenkaan saa pakottaa heitä valitsemaan vaihtoehtoisesti joko uran tai lapsen. Valinnan mahdollisuus on sekä naisille että miehille kuuluva ihmisoikeus, ja perheen ja työelämän yhteensovittaminen on yksi sosiaalidemokraattien perusvaatimuksista. Raskaus ei ole sairaus, ja on muutettava tilannetta, jossa työntekijöiden on luovuttava tuloista äitiysloman aikana ja jossa naisia haittaa työmarkkinoilla kollektiivisesti se, että heillä on periaatteelliset mahdollisuudet lapsen saamiseen. Yhteisön lainsäädäntöä on muutettava tältä osin. Naisten oikeuksien ja tasa-arvoasioiden valiokunta kääntyy EU:n johtoportaan puoleen taistellessaan äitiysloman pidentämisestä 20 viikkoon ja esimerkiksi ravintola-alalla sovellettavien poikkeussäännösten jyrkästä rajoittamisesta. Vaarallisissa raskauksissa ja tapauksissa, joissa syntyviä lapsia on enemmän kuin yksi, edellytetään erityistä tukea, ja raskaana olevien naisten terveydestä huolehtimisen on oltava tärkeää 2000-luvun yhteiskunnille. Toivon, että se on tärkeää myös niille kollegoille, jotka keskustelevat kiihtyneinä. Näkemystemme on oltava yhtenäiset, jotta ILO:n sopimus n:o 103 voitaisiin panna täytäntöön, ja pienille ja keskisuurille yrityksille annettavasta avusta on säädettävä jossain muualla, esimerkiksi perustamissopimuksessa, mutta ei tässä direktiivissä.
costep_2000-10-04_4_3	Arvoisa komission jäsen Byrne, tässä direktiivissä, joka koskee rehuseosten pitämistä kaupan piilee oikeastaan meidän vanha ongelmamme, nimittäin kysymys avoimesta ilmoituksesta. Minulle itselleni tuottaa tyydytystä saada toimia maatalouden ja maaseudun kehittämisen valiokunnan esittelijänä, koska tämä ongelma on seurannut meitä nyt jo vuosikymmenten ajan. Me kävimme tätä kiistaa jo aikanaan - jäsen Böge tietää sen - Saksan Landjugend-järjestössä, koska tämä avoin ilmoitus oli jo kerran olemassa. Se poistettiin sittemmin rehuteollisuuden etujen nimissä. Tietokoneella koottiin kulloinkin hinnaltaan edullisin rehuseos, ja jotta kuluttajia - tässä tapauksessa maanviljelijöitä - ei ärsytettäisi sillä, että rehun koostumus muuttuu jatkuvasti, tiedot rajattiin koskemaan rehun raaka-aineita, joita olivat hiilihydraatit, valkuaiset ja rasva. Siten oli varmaankin taattu rehuseoksen sisältö. Sen laski tietokone, mutta enää ei käynyt selväksi, mistä ainesosista tämä sisältö koostui. Me olemme aina vaatineet, että tämän pitäisi olla avointa. Sitten tulivat hulluimmat perustelut, joiden mukaan sitä ei voitaisi todistaa, se olisi liian vaikeaa ja siinä olisi kyse kilpailun vääristymisestä, eli kaikki se, mitä me kuulemme taas tänään. Me vaadimme sitten BSE-taudin väliaikaisessa tutkintavaliokunnassa ensimmäistä kertaa, siteeraan väliaikaisen tutkintavaliokunnan 6. helmikuuta 1997 antamaa lopullista kertomusta, että merkintöihin on kuuluttava rehunvalmistajan rehua koskeva pakollinen selkeä ilmoitus, jossa on ainesosien ja aineiden alkuperän selvän tunnistamisen mahdollistavat merkinnät sekä käyttöohjeet. Tämä oli meidän tarkoituksemme, mutta komissio ei hyväksynyt sitä. Me vaadimme sitä sitten vielä kerran BSE-tautia koskevien suositusten seurannasta vastaavassa väliaikaisessa valiokunnassa, mutta komissio väitti sitten vuonna 1998, että avoin ilmoitus olisi jo käytössä. BSE-skandaali ei riittänyt työntämään rehuseosteollisuuden etuja taka-alalle. Sitten tuli vielä dioksiiniskandaalikin, ja oli hyvä, että komission jäsenten on tultava parlamentin kuultavaksi - te muistatte tämän, arvoisa komission jäsen Byrne. Silloin ne, jotka kirjoittivat teille ja muille komission jäsenille konseptit tätä aihetta varten, olivat niin fiksuja kirjoittaakseen, että tekin kannattaisitte avointa ilmoitusta. Me esitimme heti lisäkysymyksiä. Me kysyimme: oletteko te vakavissanne? Kyllä, te olitte vakavissanne, ja nyt meillä on tämä asiakirja käsiteltävänä, ja se vastaa täysin meidän käsityksiämme. Me olemme esittäneet pieniä tarkistusehdotuksia. Kiitän myös valmistelija Roth-Behrendtiä ympäristöasioiden, kansanterveyden ja kuluttajapolitiikan valiokunnan lausunnosta. Me hyväksyimme maatalouden ja maaseudun kehittämisen valiokunnassa olennaisilta osin teidän tarkistusehdotuksenne, mutta komission asiakirja on ydinkohdissa asianmukainen, ja me kannatamme sitä sellaisenaan. Rehuseosteollisuus yritti nyt jälleen kerran vaikuttaa neuvostoon ja kumota avoimen ilmoituksen. Lähden siitä, että se ei tule onnistumaan tällä kertaa. Ennen kaikkea on selvää, ettei useita saman kategorian aineksia voi yhdistää. Tämä oli nykyisen sääntelyn pahin osa, että esimerkiksi rasvoihin voitiin yhdistää kaikki mahdolliset rasvalaadut eikä tiedoista käynyt mitenkään selväksi, mistä tämä rasva on ylipäätään peräisin. Sama koski valkuaisaineita. Me moitimme aina BSE-tutkintavaliokunnassa sitä, että eläinvalkuaista, siis eläinjauhoa, ei tuotu mahdollisimman halvalla rehuseoksiin selvästikään peittämään valkuaisaineiden osuutta vaan alentamaan tuotteen hintaa ja nostamaan ravintoaineiden kokonaismäärää. Sen tuloksethan me jo tunnemme. Arvoisa komission jäsen Byrne, me olemme erittäin tyytyväisiä! Tämä on yhteispäätösmenettelyn mukainen mietintö ja sääntelymenettely. Toivon, että me pääsemme neuvoston kanssa yhteisymmärrykseen ja lopputulos onkin sitten kestävä sen yhteisen asiakirjan hengessä, jonka te olette esittänyt komission puolesta ja jota me olemme täydentäneet, jotta me voimme sanoa: kyllä, se kesti vuosia, vuosikymmeniä, mutta avoin ilmoitus on nyt laki Euroopan unionissa - erityinen tyydytyksenaihe minulle!
costep_2000-11-17_3_2	Arvoisa puhemies, olemme keskustelleet tänään mietintöjen tärkeydestä ja merkityksettömyydestä. Olen sitä mieltä, että tämä on tärkeä mietintö, ja siksi olen ylpeä ja onnellinen siitä, että tätä mietintöä käsitellään ja siitä äänestetään nimenomaan perjantaina, sillä perjantai on samanlainen työpäivä kuin mikä tahansa muukin päivä. Mielestäni me Euroopan parlamenttina voisimme olla ylpeitä siitä, että olemme saaneet aikaan idean perustaa Euroopan poliisiakatemia. Te tiedätte, että idea syntyi vuonna 1995 eräässä erikoisalan tapaamisessa, joka pidettiin Deggendorfissa Baijerissa, ja että parlamentti hyväksyi sen yksimielisesti vuonna 1998 itälaajentumista ja sisäistä turvallisuutta koskevan mietinnön yhteydessä. Silloin käsittelimme erästä tärkeää nykyisin yhä polttavampaa aihetta, nimittäin sitä, että ehdokasvaltioiden ei pidä olla pelkästään taloudellisesti kypsiä jäsenyyttä varten, vaan että ennen kaikkea demokratiaa, oikeusvaltiota ja hallintoa koskevien puite-ehtojen on oltava kunnossa. Mikäli olette lukeneet viimeisimmät edistymiskertomukset, voitte todeta, että lakien täytäntöönpano on parantunut huomattavasti, mutta lakien soveltaminen ehdokasvaltioissa on vielä ongelmallista, sillä on valtava tehtävä rakentaa uudet poliisivoimat, uusi oikeuslaitos, uudet syyttäjäviranomaiset vuosikymmenten diktatuurin jälkeen. Silloisessa mietinnössä esitimme toivomuksen, että näissä maissa, jotka ovat omin voimin saavuttaneet demokratian ja jotka ovat vuosikymmenten ajan olleet poliisivaltion hallinnan alaisia, koulutettaisiin poliiseja, jotka eivät ainoastaan ottaisi käyttöön eurooppalaisia demokraattisia normeja, vaan jotka myös osallistuisivat niiden määrittelyyn. Näin syntyi idea Euroopan unionin jäsenvaltioiden ja ehdokasvaltioiden poliisiakatemiasta. Parlamentin idea hyväksyttiin aikoinaan Tampereen huippukokouksessa, ja olen neuvostolle erittäin kiitollinen siitä, että se otti tämän parlamentista lähtöisin olevan projektin omakseen. Olen kiitollinen myös ennen kaikkea komission jäsen Vitorinolle, joka ponnistelee kiihkeästi Euroopan poliisiakatemian toteuttamisen puolesta, minkä voi nähdä siitäkin, että Portugalin hallitus, johon hänellä on yhteyksiä, on kiitettävästi tarttunut tähän aloitteeseen. Euroopan poliisiakatemian pitäisi toteutua jo ensi vuonna, neuvoston hyväksynnän ja parlamentin kansalaisvapauksien ja -oikeuksien sekä oikeus- ja sisäasioiden valiokunnan hyväksynnän jälkeen, ja sen on suunniteltu olevan eurooppalaisista poliisiopistoista muodostettu verkosto, jolla on yhteisesti tuotetut toimet, yhteinen johto ja yhteiset koulutusohjelmat. Mutta haluamme tämän olevan vain ensimmäinen vaihe, ja haluamme, että viimeistään kahden tai kolmen vuoden kuluttua perustetaan varsinainen poliisiakatemia. Tässä kohtaa haluan lainata puheenjohtajavaltio Ranskan edustajaa, joka on sanonut kauniisti: tarvitsemme yhteisen pysyvän poliisiakatemian, jotta Euroopassa voidaan luoda poliisien koulutuskulttuuri. Tällaista yhteistä koulutusta tarvitaan kipeästi nimenomaan EU:n ulkorajojen valvonnassa ja taistelussa rajat ylittävää rikollisuutta vastaan ja lisäksi ihmisoikeusnormien soveltamisessa Euroopan unionissa. Koulutus on saanut myös poliisin ammatillisten ja toimialajärjestöjen laajan tuen. Tiedätte, että EU:n raja-alueilla ja ehdokasvaltioissa, esimerkiksi Itä-Baijerissa, jo lukemattomat paikkakunnat ovat anoneet poliisiakatemiaa. Olen kuitenkin sitä mieltä, että on vielä liian varhaista tehdä päätöstä sijaintipaikasta. Luonnollisesti raja-alue olisi paras sijaintipaikka. Tänään on kuitenkin kyse siitä, että tämä poliisiakatemia todellakin saadaan luotua. Tähän asiaan voidaan vaikuttaa kaikkien poliittisten elinten yhteistyöllä. Kiitän Baijerin ja Saksan sisäministeriä ja Itävallan entistä sisäministeriä Schlögeliä, jotka aikoinaan Tampereella tekivät yhdessä tästä mahdollista. Uskon, että tämä on ainutlaatuinen mahdollisuus saada aikaan Euroopassa jotain konkreettista, nimittäin mahdollisuus luoda oikeusvaltion periaatteille perustuva Eurooppa, joka ei ole olemassa ainoastaan asiakirjoissa, vaan joka toteutuu arkipäiväisissä asioissa. Voimme Euroopan parlamentissa olla ylpeitä siitä, että tämä vain muutaman kuukauden kuluttua toteutuva idea ja aloite on parlamentin tekemä.
costep_2001-01-16_12_15	Arvoisa puhemies, arvoisa komission jäsen, me olemme todellakin päättäneet tänä myöhäisenä ajankohtana ryhtyä toimiin, ja tämä ensimmäinen vuonna 2001 käytävä kalastuskeskustelu on todellakin kattava. Arvoisa komission jäsen Fischler, olen aivan erityisen iloinen voidessani tervehtiä teitä tänään. Kalastuskeskusteluja käytiin Strasbourgissa pitkään perjantaisin. Nyt uuden vuoden myötä perjantai-istunnot on lakkautettu, ja me keskustemme asiasta jo tiistaina. Kun monet kollegat eivät ole siitä huolimatta tänään kuuntelemassa meitä, ainakin te olette tullut paikalle. Suuri kiitos siitä! Toisaalta uuteen vuoteen liittyy monia odotuksia ja toiveita, erityisesti myös unionin kalastajien taholta. Mainitsen vain yhteisen kalastuspolitiikan uudistamisen ja jännityksellä odotettavan komission vihreän kirjan. Toisaalta minun on kuitenkin valitettavasti todettava, että huolirypyt kollegoideni otsalla ja - sikäli kun voin nähdä täältä käsin, arvoisa komission jäsen Fischler - myöskään teidän otsallanne eivät ole pienentyneet. Yksi syy siihen ovat varmasti pitkälliset ja vaikeat unionin ja Marokon kalastussopimuksesta käytävät neuvottelut. Pelkään, että neuvottelujen tunnelin päässä ei ole vielä todella näkyvissä valoa. Komission varovainen ja diplomaattinen toiminta - sallikaa minun ilmaista asia näin - tapahtui se sitten teidän, arvoisa komission jäsen Fischler, tai komission puheenjohtajamme Prodin taholta, ovat johtaneet vastapuolella - ja tunnen voimakasta halua sanoa vastakkaisella puolella - vain vähäiseen vastaantuloon eikä siten mihinkään todelliseen edistymiseen. Pahoittelen sitä erittäin syvästi, sillä haluan sopimuksen, mutta sanon myös erittäin selvästi, en kuitenkaan sopimusta hinnalla millä hyvänsä. Rahoituskehys on rajallinen, ja EU:n maksujen ja siitä hyvästä myönnettyjen kalastusoikeuksien on oltava järkevässä suhteessa. Tältä osin Marokon kuningaskunnan on viimeinkin astuttava realistiselle ja luotettavalle tielle. Marokon tähän asti omaksumasta jarrutusasenteesta voisi tulla muuten bumerangi, sillä loppujen lopuksi kalastus ei ole ainoa yhteyskohta Marokon ja EU:n välillä. EU:n ei pidä olla elefantti diplomatian posliinikaupassa, mutta ei myöskään kirppu, joka hypähtelee vain ärsyttävästi edestakaisin. Edessämme on seuraava taloudellinen korvaus espanjalaisille ja portugalilaisille kalastajille. On todellakin aika pohtia vaihtoehtoja ja myös nimetä ne, niin voimakkaita kuin ne saattavat ollakin, sillä tuki ei voi eikä saa olla mikään pysyvä ratkaisu. Tässä yhteydessä on jatkossa mielenkiintoista tarkastella viimeinkin lähemmin kalastussopimuksen kustannus-hyötyanalyysia koskevaa tutkimusta ja tehdä siitä tarvittavat johtopäätökset. Tätä asiaa käsittelee nimittäin myös erityisesti kollegamme Gallagher mietinnössään. Ensimmäinen esittelyhän pidettiin jo, mutta ah, siitä on jo kauan, ja silloin vaikeneminen oli paikallaan. Pitäkäämme varamme, että se ei ole tyyntä myrskyn edellä, sillä merkit viittaavat myrskyyn! Seuraavaksi haluaisin kuitenkin kiittää Pat Gallagheria hänen erinomaisesta mietinnöstään. Yhtenä meidän tarmokkaimmista taistelutovereistamme kalatalousvaliokunnassa hän on tehnyt jälleen kerran ansiokasta työtä. Miten tärkeää toimien ja kehityksen analysoiminen on erityisesti yhteisen kalastuspolitiikan uudistamisen kannalta - sitä minun ei tarvitse nyt todellakaan enää korostaa erityisesti. Mitä kauan kaivatussa komission vihreässä kirjassa kuitenkin ehdotetaan? Uudistuksen tavoitteena - se on meille selvää - on oltava sopusointu kalavarojen parantamisen ja kalastuksen sosioekonomisen merkityksen välillä. Pidän sitä varten ehdottoman tarpeellisena, että eturyhmät otetaan päätöksentekoon voimakkaammin mukaan. Kun otetaan huomioon ne huomattavat puutteet, jotka tulivat nyt päivänvaloon pelkästään maatalousalalla esimerkiksi BSE:n myötä, uudistukseen kuuluu myös terveen elintarvikkeen ja välttämättömän proteiininlähteen kalan mieleen jäävä ja uusi markkinoiminen. Haluaisin sanoa kaikille, että meitä odottaa suuri työohjelma. Olen iloinen eurooppalaisen kalastuksen tulevaisuuden etujen nimissä käytävästä virikkeellisestä ja ristiriitaisesta keskustelusta. Olen kuitenkin sitä mieltä, että me emme saa antaa ponnisteluissamme koskaan periksi.
costep_2001-03-12_8_4	Arvoisa puhemies, arvoisa komission jäsen, hyvät kollegat, viime viikkoina ja kuukausina on puhuttu paljon maatalouspolitiikan uudelleenjärjestelystä. En haluaisi nyt lainkaan puuttua tämänhetkisiin ongelmiin, mutta luulen, että joistakin asioita on kuitenkin keskusteltu liian vähän. Tarkoitan sitä tosiasiaa, että tuskin on mahdollista sitoa häpeäpaaluun koko Euroopan maataloutta ja tuomita kaikkia yhteisen maatalouspolitiikan saavutuksia. Euroopan sokerimarkkinapolitiikka ei ole ainakaan ansainnut sellaista tuomiota. Sokerialan markkinajärjestely on kuin voitossa kiinni oleva hevonen, mitä tässä keskustelussa onkin jo monta kertaa korostettu. Jo vuosia on huolehdittu siitä, että kuluttajat saavat edullisesti turvallisia peruselintarvikkeita. Jotkut arvostelijat tosin väittävät, että sokeri on liian kallista. Jäsen Daul viittasi tähän, mutta hälytyskellojen pitäisi jo soida, ensinnäkin siksi, etteivät monetkaan näistä arvostelijoista varmasti ajattele kuluttajan parasta vaan omaa hyötyään, ja toiseksi siksi, että eurooppalaisten ympäristö- ja elintasovaatimusten mukaisesti tuotettujen peruselintarvikkeiden hinta on aivan oikeutettu, ja kolmanneksi siksi, että Euroopassa sokerin hinta lienee kuluttajien ostovoimaan verrattuna maailman alhaisimpia. Jotkut sanovat lisäksi, että sokerialan markkinajärjestely on kuin dinosaurus. Se on kyllä ollut voimassa 32 vuotta eli vuodesta 1968 lähtien, mutta sitä on mukautettu koko ajan. Siksi pitempi, vähintään viiden vuoden, voimassaoloaika onkin nyt välttämätön, kuten esittelijä Daul sanoi. Varastointikustannusjärjestelmä olisi vääränlainen, jos sitä muutettaisiin Puhemies keskeytti puhujan.
costep_2001-03-13_5_14	Arvoisa puhemies, hyvät kollegat, ei ole epäilystäkään, että me kaikki kannatamme maahanmuuton järkevää ohjausta ja valvontaa, myös unionin rajat turvaamalla. Luulen, että olemme kaikki yksimielisiä siitä ja ettei meidän tarvitse kiistellä siitä. Toisaalta olemme mielestäni yksimielisiä myös siitä varsinkin jäsen Kirkhope Ison-Britannian entisenä sisäministerinä on kanssani varmasti samaa mieltä, että näillä yksittäisillä toimilla ei lopulta saada paljon aikaan ja että toimimme alueella, jolla emme pyri ratkaisemaan perusongelmia, mutta haluaisimme saada pienillä askelilla aikaan edes jotain. Vaikka asia olisikin niin, selvää onkin, että meidän pitäisi keskustella mahdollisimman vapaana ideologioista. Vaikka me olemme siis yksimielisiä siitä, että haluamme keskustella vapaana ideologioista, ja tiedämme, että laitonta maahanmuuttoa ei oikeastaan voida milloinkaan estää täydellisesti aivan sama siis, mitä päätämme, laitonta maahanmuuttoa esiintyy aina, meidän on tietysti myös myönnettävä, että pelkillä liikkeenharjoittajien rangaistustoimilla voidaan saavuttaa lopulta hyvin vähän. Jäsen Kirkhope, vaikka olemmekin yksimielisiä siitä, meidän on myös myönnettävä, että mikäli haluamme tehdä jotain, meidän on keskusteltava juuri kuljetusyritysten kanssa. Käyn parhaillaan keskusteluja kansainvälisten kuljetusalan ammattijärjestöjen edustajien kanssa ja olen sitä mieltä, että yhteisten ratkaisujen etsimisessä on vielä käytettävissä pelivaraa. Jäsen Kirkhope, varsinkin näiden yrittäjien kanssa keskustellessa huomaa kuitenkin, että teidän ehdotuksenne eivät auta yhtään ja että te haluatte muuttaa vieläkin rajoittavampaan suuntaan Ranskan aloitetta, jonka kuljetusyrittäjät jo torjuivat. Sitten kysynkin jo itseltäni, miksi ylipäänsä käsittelemme tällaista mietintöä, jota kukaan ei tue.
costep_2001-04-04_10_3	Arvoisa puhemies, arvoisa varapuheenjohtaja, hyvät kollegat, hyvät naiset ja herrat, haluan kiittää ensin esittelijää. Hän on hyväksyttänyt tämän hankalan asiakirjan, johon liittyi kovin raskas taistelu neuvoston kanssa, kahdessa toimielimessä ja sovittelukomiteavaltuuskunnassa, ja se on erittäin tärkeää. Esittelijällä on oltava vain rohkeutta pysyä tiukkana. Hänellä oli sitä, ja siksi hän myös onnistui tavoitteissaan. Yhdyn myös kiitoksiin, jotka hän esitti puheenjohtajavaltio Ranskalle, joka viime hetkellä sittenkin sai vielä aikaan kompromissin. Haluan kiittää myös varapuheenjohtajaa ja hänen yksiköitään, joista oli kompromissineuvotteluissa huomattavaa hyötyä. Siinä mielessä lämpimät kiitokset myös komissiolle. Minäkin yritän sanoa sanottavani tänä iltana nopeasti. Otan siksi esille vain kolme asiaa. Ensiksi: merisatamiin, sisävesisatamiin ja intermodaaliterminaaleihin liittyvä kysymys oli tarkoitus saattaa tässä esityksessä oikeaan valoon. Siksi olimme sitä mieltä, että meillä on oltava verkkoon kuuluvia meri- ja sisävesisatamia, joilla on yhteyksiä syrjäseuduille, eikä vain yksittäisiä satamia, jotka saattavat kyllä olla erittäin mukavia, mutta joilla ei ole merkitystä Euroopan mittakaavassa. Uskon, että yhdessä neuvoston kanssa tekemämme jako on erittäin hyvä. Toiseksi siinä oli tarkoitus tehdä ero infrastruktuurin ja suprastruktuurin välillä. Niistä, jotka eivät ole alan ammattilaisia, tämä kuulostaa hirveältä, mutta se on olennaista satamien välisen kilpailun tasapuolisuuden tai luvattoman kilpailun vääristymisen kannalta. Toisaalta oli tärkeää selvittää, mikä infrastruktuuri on. Mitä siis valtion kuuluu tehdä ja maksaa yhteisön puuttumatta asiaan, ilman ilmoittamisvelvollisuutta? Tyypillinen kysymys esimerkiksi kuuluu: pitääkö satamaan tuloväylän kaivuhankkeista ilmoittaa vai ei? Tässä asiassa jäsenvaltioiden ja komission välillä on ollut vaikeuksia. Oli kuitenkin tärkeää huolehtia siitä, että suprastruktuuri tulee määritellyksi palaamalla takaisin infrastruktuuriin, jotta voitaisiin varmistaa, ettei kilpailua vääristäviä tukia myönnetä. Uskon, että onnistuimme siinä erittäin hyvin. Haluaisin huomauttaa vielä kolmannesta asiasta. Arvoisa varapuheenjohtaja, olkaa hyvä ja pitäkää tämä mielessänne - parlamentti sai ensimmäisen kerran olla mukana päättämässä ensisijaisista hankkeista yhteispäätösmenettelyssä. Viisaat valtion- ja hallitusten päämiehethän sanoivat Essenin ja Dublinin kokousten jälkeen, että he päättävät ensisijaisista hankkeista! Mikä parlamentti sitten oikein on? Saimme tässä tapauksessa toteutettua esittelijän avulla sen, että neuvosto ja parlamentti päättävät yhdessä ensisijaisista hankkeista. Meidän pitäisi muistaa tämä tarkistusvaiheessa.
costep_2001-05-16_14_3	Arvoisa puheenjohtaja, arvoisa komission jäsen, hyvät kollegat, kiitän esittelijää lämpimästi hänen innokkaasta työstään, jonka hän on suorittanut parlamentin jäsenten hyväksi ennen parlamentin talousarvion laatimista. Haluaisin kuitenkin käyttää tilaisuutta hyväkseni ottaakseni esille joitakin kohtia ja tarkastellakseni niitä hiukan tarkemmin. Laajentuminen: meidän täytyy tietysti valmistautua laajentumiseen. Mutta ne, jotka luulevat, että laajentumisen valmistelu merkitsee vain pakkoa perustaa uusia toimia, eivät ole tunnistaneet todellista ongelmaa. On arvioitava uudelleen kaikki, mitä olemme 20:n viime vuoden aikana arvostaneet ja oppineet rakastamaan Euroopan parlamentin työskentelytavassa. Meillä on edessämme suuri haaste, jos haluamme hallita tämän kaiken. Ei ole kyse siitäkään, että perustettaisiin jo nyt uusia toimia ja täytettäisiin ne ehdokasvaltioista tulevilla virkamiehillä. Miksei paikan päällä ole muita mahdollisuuksia? Komissiollakin on esimerkiksi aikomuksena työskennellä ehdokasvaltioissa käännösten parissa satelliittien avulla. Meidän on perustettava tiedotustoimistoja, koska meillä on ongelma, joka koskee Euroopan unioniin liittymisen nauttimaa kannatusta. Tämä on meidän tehtävämme kansanedustajina. Ei ole kyse vain siitä, että täällä Strasbourgissa, Brysselissä tai Luxemburgisssa johdatetaan taas muutama ihminen Euroopan lihapatojen ääreen, vaan kyse on siitä, että johdatetaan ihmiset Euroopan unioniin. Se onnistuu parhaiten paikan päällä. Siksi pyydän harkitsemaan tarkkaan, mitä tosiaan on tehtävä ja mikä voidaan kustannustenkin säästämiseksi parhaiten toteuttaa ehdokasvaltioissa järjestettävän toiminnan avulla. Komissio on tässä asiassa oikealla tiellä. Kiinteistöpolitiikka: yhdyn esittelijään, jonka mukaan edullisin ratkaisu on nykyisten ehtojen vallitessa varmastikin - varsinkin täällä Strasbourgissa - maksaa pois vielä avoinna olevat maksut mahdollisimman pian. Mutta se on vasta toiseksi edullisin ratkaisu. Siitäkin meidän on oltava selvillä. Edullisin ratkaisu olisi rakentaa itse. Silloin meillä on myös valta päättää, minkälaisia tiloja ja välineitä haluamme, eikä käy niin, että joudumme lopuksi toteamaan, että joku on tarkoittanut pelkkää hyvää ja meidän on vain jotenkin otettava lopputulos vastaan. Sen olen kokenut Brysselissä, ja sen olemme kokeneet täälläkin. Siinä suhteessa voisimme jo viisastua vähän. Tämä olisi halvin ratkaisu. Se mitä me teemme, on vain toiseksi halvin. Senkin halusin sanoa ihan suoraan. Henkilöstöpolitiikka: olen jo yllättynyt hallinnosta, joka toisaalta vaatii lukuisia uusia virkoja, mutta toisaalta samaan aikaan tekee myönnytyksiä niin sanotuissa toimien täyttämättä jättämiskiintiöissä, joita korotetaan jatkuvasti. Näin säästetään enemmän virkoja kuin vaaditaan uusia. Meidän on vielä kovasti pohdittava, miten nämä asiat sopivat yhteen. Meillä on toisin sanoen hyvin paljon liikkumavaraa virkojen vaihtamiseen Euroopan parlamentin sisällä, eikä meidän tarvitse aina heti perustaa uusia toimia. Voin kertoa PPE-ryhmän puolesta, että otamme tähän aiheeseen hyvin tarkkaan kantaa syksyllä, kun työskentelemme konkreettisten lukujen pohjalta. Minua ilahduttaa, että esittelijä ottaa esiin meidän liikkumismahdollisuutemmekin. Toivottavasti meidän ei tarvitse Brysselissä ajaa polkupyörällä. Minusta se on kuitenkin hiukan liian vaarallista. Minusta aloite, jonka Strasbourgin kaupunki teki pormestarinkansliassa tapahtuneen vaihdoksen jälkeen, on todellista edistystä: mehän saamme nyt liikkua jopa raitiovaunulla. Ehkäpä saamme vielä joskus Brysselissäkin käyttää metroa. Silloin olisimme tosiaankin päässeet askeleen eteenpäin. Mutta kuten sanottu, polkupyöriä pidän kaiken kaikkiaan liian vaarallisina. Toivottavasti pääsemme tässä asiassa järkeviin ratkaisuihin. PPE-ryhmä tutkii syksyllä - kun meillä on lukuja käytettävissämme - budjettikohdat ankarasti ja tarkasti kohta kohdalta. Sanonkin aivan suoraan: kun äänestämme huomenna mietinnön puolesta, se ei ole mikään avoin valtakirja käsittelyyn, joka meillä on edessämme sitten syys- tai lokakuussa.
costep_2001-05-31_1_18	Arvoisa puhemies, hyvät kollegat, naisten ja miesten todellinen tasa-arvo on kuuluu tärkeimpiin yhteiskuntapoliittisiin tehtäviin. Naisia syrjitään työmarkkinoilla edelleen. Naiset saavat edelleen vähemmän palkkaa kuin miehet. Naiset ovat johtavissa asemissa aliedustettuja. Naisten työttömyys on koko Euroopassa korkeampi kuin miespuolisen väestön. Hautalan mietinnöllä on tärkeä osuus tasa-arvon toteuttamisessa. Minusta direktiivin pitäisi kuitenkin ottaa huomioon monia naisten työssäkäynnin arkeen kuuluvia näkökohtia. Käsiteltävänä olevassa uudistuksessa ei mennä tarpeeksi pitkälle. Siitä puuttuvat esimerkiksi tasapuolisen palvelukseen ottamisen edellytykset. Naisten on saatava samanarvoisesta työstä samaa palkkaa! Tarvitsemme kohdennettuja säännöksiä työelämään palaamisesta tauon jälkeen. Ponnistelen sen puolesta, että naiset ja miehet saavat samat mahdollisuudet kaikilla yhteiskuntaelämän alueilla. Kehotan neuvostoa ja komissiota ryhtymään toimeen näiden päämäärien saavuttamiseksi!
costep_2001-09-03_6_2	Arvoisa puhemies, arvoisat kollegat, ajatus luoda eurooppalainen yhtiömuoto, joka toimisi kaikissa jäsenvaltioissa samojen ylikansallisten sääntöjen mukaisesti, on lähes yhtä vanha kuin itse Euroopan unioni. Eurooppayhtiötä (Societas Europaea, SE) pidetään tässä yhteydessä eurooppalaisen yrityslainsäädännön lippulaivana. Hankkeen kulmakivet asetettiin 1950-luvun lopussa. Komissio antoi asetusehdotuksen SE:n säännöiksi vuonna 1970. Säännöt sisälsivät kaikkia näkökohtia koskevat yhtenäiset määräykset. Komissio antoi vuonna 1989 täysin uuden asetusehdotuksen. Vanhasta ehdotuksesta poistettiin sosiaali- ja työlainsäädäntö, vero- ja kilpailulainsäädäntö, tekijänoikeuksien suojelu, konkurssilainsäädäntö ja yrityksiä koskeva perustuslaki. Nizzassa saatiin aikaan poliittinen yksimielisyys, eli neuvoston asetus säännöistä ja direktiivi eurooppayhtiön sääntöjen täydentämisestä henkilöstöedustuksen osalta. Oikeusperusta: vuoden 1989 ehdotus perustui EY:n perustamissopimuksen nykyiseen 95 artiklaan. Direktiivi edellytti yhteispäätösmenettelyn soveltamista. Nizzassa annetut ehdotukset perustuivat EY:n perustamissopimuksen 308 artiklaan, joten parlamenttia ainoastaan kuullaan. Sekä EY:n perustamissopimuksen 95 artikla että 308 artikla asetuksen oikeusperustana on perusteltavissa. Demokratiaan perustuvan oikeutuksen kannalta ja yhteisöjen tuomioistuimen oikeuskäytännön mukaan tällaisessa tapauksessa oikeusperustaksi olisi valittava se, jonka perusteella parlamentilla on mahdollisimman suuret vaikutusmahdollisuudet. Parlamentti pidättää siksi itsellään oikeuden panna vireille menettely yhteisöjen tuomioistuimessa oikeusperustan tutkimiseksi sen jälkeen, kun neuvosto on hyväksynyt asetuksen. Asetus: SE:n perustamisessa on 2 ja 3 artiklan mukaan eri muotoja. Pääoman on oltava vähintään 120 000 euroa. Jäsenvaltioiden yrityslainsäädännöissä on kaksi eri osakeyhtiöiden hallinnointijärjestelmää. Yksitasoisessa järjestelmässä (esimerkiksi Yhdistyneessä kuningaskunnassa) on vain yksi hallitus. Muun muassa Saksassa käytössä olevassa kaksitasoisessa järjestelmässä on valvontaelin ja johtoelin. Euroopan yhdentyminen edellyttää, että molemmat järjestelmät ovat vapaasti valittavissa kaikissa jäsenvaltioissa. Jäsenvaltioiden lainsäädäntöjen nojalla kansalliset yhtiöt ovat tähän mennessä voineet siirtää kotipaikan vain, jos ne ovat purkautuneet ja perustaneet uuden yhtiön toisessa jäsenvaltiossa. SE:n kotipaikan siirrosta ei seuraa yhtiön purkautuminen eikä uuden oikeushenkilön perustaminen. Aiemmin erillään toimineiden markkinoiden yhteensulautuminen edellyttää vihdoinkin sellaisten oikeudellisten rakenteiden luomista, jotka vastaavat nykytilaa unionissa. SE:tä koskevissa määräyksissä on kuitenkin huomattavia heikkouksia. Eri jäsenvaltioissa sijaitsevat SE:t poikkeavat toisistaan. Kyse ei olekaan eurooppalaisesta SE:stä vaan yrityksistä, joilla on esimerkiksi ranskalaisia, espanjalaisia tai saksalaisia ominaispiirteitä. Lisäksi yhdessä jäsenvaltiossa syntyy useita erilaisia yrityksiä, joiden erot saattavat vaihdella yrityksen luonteesta myötämääräämisen soveltamiseen. Pidän suorastaan välttämättömänä, että asetuksen tullessa voimaan annetaan täydentäviä verotusta koskevia sääntöjä. SE:n luonne määräytyy luonnollisesti myös verolainsäädännön mukaan. Tässä yhteydessä on pidettävä myönteisinä lukuisia ELDR-ryhmän tarkistuksia. Kaiken kaikkiaan kannatan SE:n lähettämistä neitsytmatkalleen. Näin se voi osoittaa, miten sitä on vielä korjattava, jotta se voi tulevaisuudessa kehittyä toivotuksi lippulaivaksi!
costep_2001-09-04_10_8	Arvoisa puhemies, arvoisa komission jäsen, hyvät kollegat, haluaisin liittyä niihin, jotka onnittelivat komissiota neuvottelutaktiikasta ja hyvästä tuloksesta. Uskon, että komission jäsen on oikeassa siinä, että pöytäkirja pelastettiin. Se ei tietenkään riitä ongelmien ratkaisemiseen. Ilmastonmuutoksen yhteydessä esiintyvät ongelmat ja se, mitä pitää tehdä ilmastonmuutoksen pysäyttämiseksi, ovat paljon suurempia asioita kuin ne, joista päätettiin Bonnissa. Se on kuitenkin tärkeä ensimmäinen askel. Kioton pöytäkirjan arvostelijoille täällä on joitakin jäseniä, esimerkiksi Saksasta, jotka sanoivat, ettei pöytäkirjasta ole mihinkään, ja jotka sanoivat ehdottomasti myös ympäristöpoliitikkoina, ettei siitä ole mihinkään, koska siinä ei mennä tarpeeksi pitkälle pitää vastata, että kun talo palaa ja ollaan sitä mieltä, että sen kunnolliseen sammuttamiseen tarvitaan kymmenen paloautoa, eihän ensimmäisenä saapuvaa paloautoa voida lähettää takaisin ja sanoa, että alkakaa sammutustyö vasta, kun kaikki kymmenen autoa ovat saapuneet, vaan on tehtävä mahdollisimman nopeasti se, mitä voidaan tehdä ja viitattava siihen, että tarvitaan lisätoimenpiteitä. Lisätoimenpiteistä neuvotellaan kansainvälisellä tasolla, mutta tietysti myös Euroopan unionissa. Nyt on ryhdyttävä saattamaan määräyksiä voimaan. Arvoisa komission jäsen, te esititte tärkeitä siihen liittyviä asioita. Me tuemme teitä varmasti. Meidän on puhuttava kansainvälisellä tasolla edelleen amerikkalaisten kanssa. En haluaisi toistaa ennen Bonnin konferenssia esittämääni vaatimusta: täällä parlamentissakin on monia, jotka arvostelevat amerikkalaisia ankarasti kaikilla politiikan alueilla. Minusta meidän pitää keskittyä olennaisiin asioihin. Meidän pitäisi tehdä amerikkalaisille ystävillemme selväksi, että olemme tosin eri mieltä monista asioista, mutta kestämme nämä erot. Tällä alueella me eurooppalaiset emme kuitenkaan kestä sitä, että amerikkalaiset kieltäytyvät jatkuvasti kaikesta. Meidän on toistettava sitä heille yhä uudelleen.
costep_2001-09-04_6_12	Arvoisa puhemies, hyvät naiset ja herrat, yksi Nizzan sopimuksen hyvistä tuloksista on eurooppayhtiö, ja puhumme nyt Menradin mietinnön yhteydessä henkilöstöedustuksesta, johon suhtaudun myönteisesti. Huolenani on vain se, että kuormitamme tätä eurooppayhtiötä liikaa laajentamalla jatkuvasti työntekijöiden oikeuksia ja varsinkin silloin, kun alennamme rajoja, kuten tässä mietinnössä tapahtuu tämän yhteistoiminnan soveltamisen kohdalla 1000 työntekijästä 500 työntekijään. Tämän eurooppayhtiön on tarkoitus vetää yrityksiä Eurooppaan. Euroopan on tarkoitus muuttua avoimeksi ja vahvaksi tämän uuden yhtiömuodon ansiosta. Siksi on erittäin tärkeää, että säilytämme kohtuuden myös ja erityisesti yhteistoimintaa koskevien säännösten yhteydessä, emmekä kuormita näitä yrityksiä uusilla oikeuksilla niin, että ne eivät yksinkertaisesti enää kiinnosta niitä, jotka haluavat tulla Eurooppaan tai haluavat lisätä liikkuvuuttaan Euroopassa tämän eurooppayhtiön avulla. Tätä ei ole mielestäni otettu riittävästi huomioon, siksi vastustin mietintöä.
costep_2001-09-19_12_9	Arvoisa puhemies, arvoisa komission jäsen, hyvät kollegat, minäkin kiitän molempia esittelijöitä sydämellisesti heidän sinnikkyydestään ja paneutumisestaan. Luulen niitä tarvitun erityisesti neuvoston kanssa käydyissä neuvotteluissa, varsinkin kun ajattelen suurista polttolaitoksista käytyjä neuvotteluja. Parlamentti halusi ja sai lopulta myös läpi sen, että vanhat laitokset sisällytettiin direktiivin soveltamisalaan. Se on erittäin tärkeä asia, jossa voimme laskea saavuttaneemme voiton. On kuitenkin tunnustettava, ettemme onnistuneet aivan täydellisesti. Jouduimme hyväksymään useita poikkeusjärjestelyjä, jatkettuja määräaikoja ja lievempiä raja-arvoja, emme tosin sen tähden, että teknisesti ei ole mahdollisuutta muuhun, muuten olisimme törmänneet usein sellaisiin lausahduksiin kuin: Parlamentti, vaatimuksenne ei ole teknisesti edes mahdollinen! Tässä tapauksessa on aivan selvää, että nykyisten laitosten muuttaminen uusien laitosten tasolle ei ole teknisesti mikään ongelma. Monin paikoin niin jo tehtykin. Vastustus jähmettyi yksittäisten suurten polttolaitosten taloudellisten etujen puolustamiseksi. Se on lyhytnäköinen tarkastelutapa. Meidän on ajateltava kokonaistaloudellisesti ja sisällytettävä laskelmiin myös ne kustannukset, joita aiheuttavat happamoituminen ja ne haitalliset aineet, jotka laskeutuvat ihmisten päälle. Siksi en voi ollenkaan ymmärtää neuvoston kantaa tässä asiassa. Minäkin hyväksyn kuitenkin kompromissin, koska vanhat laitokset sisällytettiin lopulta direktiivin soveltamisalaan.
costep_2001-10-01_6_2	Arvoisa puhemies, arvoisa komission jäsen, hyvät kollegat, tämä erittäin pitkä otsikko käsittää pääasiassa meille kaikille tutut koneet, kuten ruohonleikkurit, moottorisahat, pensasleikkurit, porat - kaikki nämä liikkuvat työkoneet, joita ei ole viime vuosina otettu ympäristölainsäädännössä ehkä tarpeeksi huomioon. Me esimerkiksi tiedämme, että nelitahtimoottorilla varustettu ruohonleikkuri aiheuttaa nykyään suurin piirtein yhtä paljon päästöjä tunnissa kuin 150 kilometrin tuntinopeudella ajava Euro-4:n mukainen auto. Lisäksi tiedämme, että joinakin viime kesäkuun päivinä 40 prosenttia hiilivetypäästöistä ja 40 prosenttia otsonia muodostavista aineista oli peräisin näistä liikkuvista työkoneista. Sikäli meidän on tehtävä asialle jotain! Direktiiviehdotus on sinänsä ihan kelvollinen, vaikka esitimmekin ympäristöasioiden, kansanterveyden ja kuluttajapolitiikan valiokunnassa siitä joitakin kriittisiä huomautuksia. Halusimme toisaalta hieman jouduttaa aikataulua Yhdysvaltain lainsäädännössä tapahtuvien seikkojen vuoksi. Halusimme miettiä, onko keskiarvottamiseen ja panttaukseen perustuvan järjestelmän soveltaminen Euroopassa sittenkään perusteltua, koska se on melkoinen byrokraattinen hirviö, joka on Euroopassa vaikeasti valvottavissa ja joka takaa loppujen lopuksi aika vähän todisteita siitä, toteutuvatko haluamamme päästöjen vähentämistavoitteet sen myötä. Nämä seikat huomioiden ryhdyimme käsittelemään asiaa ympäristöasioiden, kansanterveyden ja kuluttajapolitiikan valiokunnassa hyvin kunniahimoisin tavoittein. Koska päätös tehtiin heinäkuussa ja siitä on siis jo jonkin verran aikaa, meillä oli mahdollisuus neuvotella neuvoston kanssa näistä lainsäädäntöasioista. Voin esittää nyt kompromissiratkaisun, jonka neuvosto on valmis hyväksymään suurella enemmistöllä, ellei jopa aivan yksimielisesti. Minusta meidän pitäisi toimia tässä tapauksessa näin ja viedä koko lainsäädäntöasia päätökseen yhdellä käsittelyllä. Lainsäädännön nopea voimaantulo vähentää ensinnäkin Euroopan parlamentin ja neuvoston byrokratiaa sekä toiseksi myös ympäristön rasitusta. Mistä tässä kompromississa on sitten kysymys? Haluamme ensinnäkin jouduttaa lainsäädännön voimaantuloa joidenkin kategorioiden kohdalla. Ehdotus on suurin piirtein ympäristöasioiden, kansanterveyden ja kuluttajapolitiikan valiokunnan päätöksen ja komission ehdotuksen puolivälissä. Toiseksi haluamme luopua keskiarvottamiseen ja panttaukseen perustuvasta järjestelmästä siihen liittyvien byrokraattisten ongelmien vuoksi. Jotta ympäristölainsäädäntö ei aiheuttaisi ympäristöpoliittisilla näkökohdilla perustelematonta kilpailun vääristymistä, haluamme sallia poikkeuksia pienille valmistajille, joiden vuotuinen kokonaistuotanto on 25 000 yksikköä, ja haluamme, että siirtymäsääntöjä sovelletaan tiettyjen tuotteiden, kuten SH2- ja SH3-laitteiden, kohdalla viisi vuotta pitempään, jos kyse on esimerkiksi tietyistä korkealla olevien puiden sahaamiseen tarkoitetuista moottorisahoista tai tietyistä porien kaksitahtimoottoreista. Näille koneille myönnettävä lisäaika sisältyy tarkistukseen 30 - teollisuuden alalla on muuten esitetty samantapainen ehdotus. En voi hyväksyä sitä, että jotkin laitteet jätettäisiin kokonaan direktiivin soveltamisalan ulkopuolelle, vaan minusta meidän pitäisi antaa näille laitteille lisää aikaa, mikäli asialle esitetään teknisiä perusteluja. Muistutan vielä siitä, miten kunniahimoisesti käsittelimme Euro-3- ja Euro-4-autolainsäädäntöä ja saimme lopulta sovittelukomiteassa neuvoston kanssa aikaan järkevän kompromissin, josta teollisuuden toimijat eivät ensin tietenkään välttämättä ilahtuneet mutta johon kaikki ovat nykyään tyytyväisiä, koska se parantaa Euroopan ilman laatua. Teille esittämäni kompromissipaketti on mielestäni samantapainen - siitä vain keskustellaan jo nyt eikä vasta sovittelumenettelyn jälkeen. Tänään käsiteltävä asia ei sikäli ole mikään moottorisahajoukkomurha, kuten eräässä lehdessä sanottiin, vaan vankka kompromissi Euroopan ilmanlaadun parantamiseksi.
costep_2001-10-23_12_4	Arvoisa puhemies, hyvät kollegat, mietinnöllään vastuuvapaudesta Euroopan kehitysrahastojen varainhoidosta kollega Rühle piirtää kaunistelemattoman kuvan kehityspolitiikkamme ristiriidoista. Toisaalta valitetaan, että puuttuu valmius asettaa suurehkoja tukia käytettäviksi, toisaalta joudumme toteamaan, että käytettävissä olevia varoja käytetään osittain vain huomattavasti viivästyneinä. Järjestelmässä on oltava jotain vialla, kun vuoden 1999 lopussa lähes 10 miljardia euroa oli käytettävissä ja osoitettu saajille ilman aikarajoituksia, mutta varoja ei ollut käytetty. Tietenkin komissio sanoo meille, että sittemmin on mahdollisesti siellä täällä todettu merkkejä parannuksesta. Siitä huolimatta tulos on se, että meidän on mietittävä lähestymistapaamme perusteellisesti uudelleen. Apumme kehitysrahastojen yhteydessä on rajallista, koska se on tarkoitettu sellaisten valtioiden tukemiseen, jotka osittain ovat olemassa vain paperilla. Monin paikoin puuttuu edes jotenkuten toimiva julkisten varojen hallinnointi, puuttuu hallinnon demokraattinen valvonta, ja jotkut maat ovat avoimessa sisällissodassa tai sellaisen kynnyksellä. Sisällissotatilanteissa meidän on ensin keskityttävä konfliktien sovittelussa auttamiseen ja humanitaariseen apuun. Muissa tapauksissa meidän pitäisi keskittää ponnistelumme entistä enemmän toimivan julkishallinnon rakentamiseen. Toimiva hallinto on edellytys sille, että EU:n ja kansainvälisen yhteisön muiden rahoittajien tuet ylipäänsä käytetään järkevästi. Se on myös edellytys sille, että avustettavat maat käsittelevät omia verotulojaan vastuullisesti ja kansalaisten edun mukaisesti. Apumme on siis aina sidottava julkisten varojen hallinnoinnin uudistusohjelmaan. Jos nämä uudistukset etenevät, tukea tulee, jos ne eivät etene tai jos ilmenee takaiskuja, meidän on uskallettava katkaista rahavirta. Tiedän, että viimeksi mainittu on tehtävän vaikeampi osa, mutta komission on juuri tällaisissa tapauksissa osoitettava järkähtämättömyyttä ja uskollisuutta periaatteille. Lopuksi vielä kommentti tästä vastuuvapausmenettelystä: vastuuvapauden myöntämistä oli lykättävä, koska komissio ei aluksi ollut toimittanut tarpeellisia tietoja. Lisäksi ilmeni jälleen se ongelma, että vain valiokunnan puheenjohtaja ja mietinnön esittelijä saivat tietyt luottamukselliset tiedot. Tämän takia syntyy - olen sanonut tämän jo usein, toistan sen vielä - kaksi edustajaluokkaa: edustajat, joilla on oikeus tutustua tietoihin, ja edustajat, joilla ei sitä ole. Valiokunta on tehnyt mietinnössään yksiselitteisen selväksi, että tämä tilanne ei tulevaisuudessa saa enää toistua ja että tulevien vastuuvapausmenettelyiden on oltava täysin työjärjestyksemme mukaisia. Se tarkoittaa, että kaikilla tämän parlamentin jäsenillä on oikeus tutustua kaikkiin luottamuksellisiin tietoihin.
costep_2001-10-23_7_60	Arvoisa puhemies, välitän vastauksen edelleen budjettivaliokunnan puheenjohtajalle. Hän pyysi minua odottamaan sitä. Minä kiittäisin kuitenkin erittäin lämpimästi ennen kaikkea neuvoston puheenjohtajaa Vande Lanottea. Hän on ollut täällä kanssamme koko talousarviokeskustelun ajan. Näin ei ole aina ollut. Haluamatta nyt ylpeillä haluaisin siksi kuitenkin esittää teille erittäin lämpimät kiitokseni sen vuoksi, että ette ainoastaan ole osoittanut meille niin paljon kunnioitusta, vaan olette myös todistanut olevanne kiinnostunut yhteistyöstä kanssamme. Paljon kiitoksia!
costep_2001-10-25_5_10	Arvoisa puhemies, arvoisa komission jäsen, olemme tienneet Euroopan kalastusalan vakavista ongelmista jo ennen yhteisen kalastuspolitiikan tulevaisuutta käsittelevän vihreän kirjan julkaisemistakin. Vihreä kirja vahvisti taas sen, kuinka vakavia ongelmat ovat. Valiokuntamme keskustelee ahkerasti tämän ongelman erilaisista ratkaisuyrityksistä. Me tiedämme, että emme saa kaikkia vaikeuksia katoamaan taikatemppujen avulla. Jos joku yrittää saada meidät uskomaan, että se on mahdollista, pidämme häntä sinä, mikä hän todellisuudessa onkin, nimittäin huijarina. Emme ole onnistuneet tähänastisella yhteisellä kalastuspolitiikalla estämään erinäisten kalakantojen kriisejä emmekä poistamaan laivojen ylikapasiteettia. Riippuu unionin kyvystä muuttaa kalastuspolitiikkaa uudella vuosisadalla, tulemmeko kaikki taloudellisesti toimeen. Komissio ehdottaa nyt kuluvan monivuotisen ohjausohjelman jatkamista vuodella. Kun otetaan huomioon käynnissä olevat uudistuskeskustelut, me tarvitsemme mielestäni jatkuvuuden vuoksi myös näitä toimia. Emme kuitenkaan voi ratkaista ongelmia näin lyhyen ajanjakson aikana, mutta voimme kenties hieman lieventää niitä. Ratkaisevaa on ohjelman asianmukainen täytäntöönpano. Siihen tarvitaan tietoja, joita eräät maat eivät kuitenkaan toimita tai toimittavat vain osittain. Siksi tarvitaan seuraamusväline, jotta tiedot ylipäänsä toimitetaan, ja vertailtavissa olevat kriteerit ja luokat. Kaikki varustajat haluavat lisätä tehokkuutta. Emme saa kuitenkaan muuttaa lähtökohtia. Merenkulun turvallisuutta on lisättävä. Tämä on Euroopan parlamentin vaatimusten tärkein sisältö. Meidän on tällöin kuitenkin kiinnitettävä huomiota siihen, ettei varustajien pyrkimys tehokkuuden lisäämiseen vaikuta haitallisesti turvallisuuteen. Myös ehdotus rakenteellisten toimenpiteiden muuttamisesta on nyt liioiteltu. Laivaston kaikkien segmenttien tavoitteiden saavuttamisen ottaminen julkisen tuen edellytykseksi vaikuttaa kielteisesti, sillä se rankaisee kaikkia joidenkin laiminlyönneistä. Kalastajat hyväksyvät politiikkamme vain, jos edellytykset ovat oikeudenmukaiset.
costep_2001-11-15_5_62	Äänestin juuri Schörlingin mietintöä vastaan. PPE-ryhmä ei onnistunut saamaan rakentaville tarkistuksilleen enemmistön kannatusta. Nyt hyväksytty teksti on selvästi ideologisesti värittynyt. Onhan siinä tietenkin kyse ympäristön turvallisuudesta mutta myös kilpailukykyisistä ja innovatiivisista kemian teollisuuden työpaikoista. Viime viikkojen aikana olen tutustunut Schörlingin mietinnön vaikutuksiin itse asianosaisissa paikoissa. Vierailin tuotantolaitoksissa ja keskustelin yritysten johtajien, työntekijöiden ja ammattijärjestöjen edustajien kanssa. Mikään osapuoli ei kyseenalaista kemianteollisuuden kestävän kehityksen turvaamiseen pyrkivän komission valkoisen kirjan tavoitteenasettelua. Ympäristönäkökohtia ajateltaessa ympäristöä ja kuluttajia on suojeltava mahdollisimman hyvin. Ympäristönäkökohtia ajateltaessa tarvitsemme lisäksi yhtenäiset puitteet pienten ja keskisuurten yritysten, käyttäjien ja jalostajien oikeudenmukaisen kilpailun turvaamiseksi. Sosiaalisia näkökohtia ajateltaessa on taas huolehdittava korkeatasoisesta terveyden- ja työsuojelusta. Pystyimme ainakin estämään vuosituotantomäärältään tonnin suuruisten aineiden rekisteröintivelvollisuuden. Jo tämänhetkinenkin alle 10 tonnia vuodessa tuotettavien aineiden jaottelu ja niiden merkintävelvollisuus tuottavat viranomaisille vaikeuksia. PPE-ryhmä onnistui siinä, etteivät kemikaalien kaksinkertaiset tarkastukset saaneet enemmistön kannatusta. Ne eivät lisää turvallisuutta, niihin kuluu vain aikaa ja rahaa, ja ne ovat sitä paitsi täysin tarpeettomia, koska viranomaiset jo tutkivat näitä tietoja. En hyväksy sellaisten vaarallisten aineiden ja menetelmien korvaamista, jotka muuten pitäisi kieltää. Määritelmä vaarallinen ei voi riippua aineen ominaisuuksista vaan ainoastaan sen käytöstä! Asiaa voi verrata vaikkapa veitseen: se on erittäin hyödyllinen väline kotitalouksissa ja jokapäiväisessä elämässä, mutta siitä tulee vaarallinen, jos sitä käytetään aseena, olkoonpa kyseessä sitten väkivaltarikos tai lentokoneen kaappaus. Valitettavaa on myös se, että luottamuksellisten tietojen julkistamista koskeva vaatimus hyväksyttiin: jos kaikki markkinaetua tuovat tuotantomääriä, menetelmiä tai erikoiskoostumuksia koskevat tiedot on julkistettava, voimme saman tien lakkauttaa kilpailun. Se vaikuttaa liian ratkaisevasti yritystemme toimintaan! Jokainen kilpailija voi helposti jäljitellä nokkelia järjestelmiä. On määrättävä selvästi, mihin tietoihin omistusoikeus pätee ja mihin ei. Toivon kolmen asiaa käsittelevän valiokunnan näkemysten lähentyvän ennen parlamentin toista käsittelyä, jotta kannastamme tulee hieman sopusointuisempi.
costep_2001-11-28_7_8	Arvoisa puhemies, hyvät kollegat, Prodin komission tähänastista toimintaa petostentorjunnan todella tärkeissä kysymyksissä voidaan valitettavasti luonnehtia vain sanoilla verkkaista ja viivyttelevää. En sitä paitsi enää juuri edes usko, että tahti muuttuu. Tämä koskee erityisesti Euroopan syyttäjäviranomaista. Vihreä kirja, se on kaikki, mitä komissio on suunnitellut tekevänsä toimikautensa loppuaikana. Komission ahkerasti kehumalta uudistusohjelmalta puuttuu ratkaiseva turvaverkko. Vapauksiensa väärinkäyttäjä on myös voitava vetää vastuuseen. Ensimmäinen tehtävänne olisikin ollut hankkiutua eroon vanhoista skandaaleista ja vetää vastuuseen niihin syyllistyneet. Sen sijasta te piiloudutte Belgian ja Luxemburgin hitaan oikeuslaitoksen taakse. Jottei tämä surullinen tosiasia saisi niin paljon julkisuutta, noudatatte parlamenttia kohtaan tietojen pimityspolitiikkaa, jonka aiotte laajentaa nyt myös varainhoitoasetukseen. Vaaditte itsellenne oikeutta päättää, onko tietojen antaminen parlamentille jostain tapahtumasta Euroopan unionin etujen mukaista vai ei. Arvoisa komission jäsen Schreyer, olisin halunnut nähdä teidät aikoinaan parlamentin jäsenenä Berliinissä, kun kaupunginjohtaja vastasi teille, ettei ollut kaupungin edun mukaista antaa teille tietoja tietyistä tapahtumista. Nyt vaaditte Euroopan parlamenttia hyväksymään täsmälleen saman asian ettekä ilmeisesti edes huomaa, että ette heikennä vain parlamenttia, vaan lopulta myös itse komissiota.
costep_2001-12-17_3_29	Arvoisa puhemies, arvoisa neuvoston puheenjohtaja, Euroopan parlamentti halusi tätä valmistelukuntaa. Me myös saimme sen. Se on myös meidän saavutuksemme, ja haluamme kiittää teitä siitä, että siitä tuli mahdollista! Valmistelukunnalla on - mikä on täällä jo moneen kertaan kuultu - pieniä kauneusvirheitä, mutta me voimme huolehtia ja aiommekin huolehtia, että nämä kauneusvirheet eivät saa painoarvoa ja että ne voidaan työn lopuksi unohtaa. Toiseksi yhdyn siihen, mitä jäsen Nassauer sanoi: valmistelukunta merkitsee myös Euroopan parlamentille uutta vastuualuetta. Ensimmäistä kertaa toimielinten uudistus on myös meidän käsissämme. Vastuumme ei rajoitu enää pelkästään laatimiimme vaatimuksiin ja näkemyksiin, vaan myös kompromisseihin ja tuloksiin. Tämä on meille aivan uutta, ja siihen meidän on vielä totuttava! Kolmanneksi valmistelukunta sai, kuten halusimme, laajan toimivallan. Tämä merkitsee samanaikaisesti sekä mahdollisuutta että vaaraa. Valmistelukunta ei saa muodostua laajennetuksi hallitustenväliseksi konferenssiksi, mutta se ei saa alentua myöskään pelkäksi keskustelufoorumiksi. Valmistelukunnan on pyrittävä laajaan yksimielisyyteen ja sen on keskityttävä strategisiin uudistusehdotuksiin, sellaisiin, jotka avaavat ja sanelevat tulevan kehityksen suuntaa. Neljänneksi neuvoston julkistamassa asiakirjassa ilmenee sana perustuslaki. Tämä on jo aika paljon. Se, tulemmeko lopulta saamaan perustuslakiluonnoksen, ei ole lainkaan varmaa, mutta yksi on varmaa - valmistelukunnan on suunnattava koko työnsä siihen, mitä voisi erään suuren eurooppalaisen, saksalaisen filosofin Immanuel Kantin mukaan nimittää valmistelukunnan kategoriseksi imperatiiviksi, toisin sanoen jokaisen sen ehdotuksen on aina voitava olla perusosa eurooppalaisessa perustuslaissa. Sen mukaan sen on toimittava. Viidenneksi Euroopan merkitys kasvaa jatkuvasti, mutta se kiinnostaa kansalaisia yhä vähemmän. He eivät vielä sentään vastusta Euroopan unionia, mutta he eivät enää oikein tiedä, miksi heidän pitäisi kannattaa sitä. Me haluamme, että Euroopan kansalaiset tietävät jälleen, miksi haluamme yhdistää Euroopan. Euroopan unionin on edustettava eurooppalaista yhteiskuntamallia ja eurooppalaista tulevaisuuden näkymää koko maailmasta. On kyse taloudellisesta ja poliittisesta ja ennen kaikkea myös kulttuurisesta Euroopan itsensä puolustamisesta, eurooppalaisen elämäntavan säilyttämisestä! Syyskuun 11. päivän jälkeen sille on tullut myös uusi ulottuvuus. Tässä uudessa vaatimuksessa unioni voi myös epäonnistua, mutta se voi myös kasvaa sen johdosta. Ei, olen aivan varma, että se tulee kasvamaan tämän vaatimuksen mukaisesti! Suosionosoituksia
costep_2002-01-16_13_16	Arvoisa puhemies, toiseen käsittelyyn ehdotettu yhteinen kanta voisi antaa aihetta ajatella, että kyse on puhtaasti toiminnallisesta ja käytännöllisestä vaiheesta, jonka kautta voidaan siirtyä soveltamaan päätöksiä. Mutta kuten lukuisat kollegat ovat sanoneet, tähän keskusteluun liittyy edelleen eräitä olennaisia seikkoja, jotka on selvitettävä. Vaikka neuvosto näet onkin ottanut vastaan suurimman osan niistä tarkistuksista, jotka Euroopan parlamentti hyväksyi ensimmäisessä käsittelyssä, kuudennesta puiteohjelmasta puuttuvat toimintaan liittyvät tarkat aikataulut, eikä strategisia tavoitteita ole määritelty riittävän konkreettisesti. Meidän ei pidä unohtaa, että ajanjakso, jona tämän ohjelman pitäisi toimia, on noin kymmenen vuotta; näin ollen sellainen etenemissuunnitelma, jonka aikataulut ovat likimääräiset ja sisältö on suurpiirteinen, ei käy mitenkään päinsä. Ennen kaikkea Euroopan parlamentin uusissa tarkistuksissa kehotetaan ryhtymään päättäväisiin ja ankariin toimiin torjunta-aineiden aiheuttamaa vaaraa vastaan tämä pätee sekä nykyisiin jäsenvaltioihin että niihin maihin, jotka odottavat liittymistä mutta lisäksi on sitouduttava torjumaan kasvihuoneilmiötä, melusaastetta, joka rasittaa meitä joka paikassa ja jatkuvasti, liian usein sattuvia ihmisen välinpitämättömyydestä johtuvia ympäristökatastrofeja, joiden syitä ja joista vastuussa olevia on usein vaikea jäljittää. Lopuksi haluan sanoa, että Euroopan parlamentin tarkistuksilla pyritään konkretisoimaan eräitä ehdotuksia, joista eräitä on jo tuotu esiin ja joista haluan tehdä yhteenvedon mainitsemalla vähintään neljä olennaisen tärkeää seikkaa eli neljä kaikkein tärkeimmiksi määriteltyä tavoitetta: ilmastonmuutos, biologinen monimuotoisuus, ympäristön ja ihmisen terveyden välinen suhde, jätteiden hävittäminen. Näin elintärkeissä asioissa on tietenkin pakko toimia hyvin tarkasti ja hyvin vastuullisesti, eikä niiden käsittelyä voi lykätä tuonnemmaksi, kuten neuvosto näyttää haluavan tehdä.
costep_2002-01-16_17_9	Arvoisa puhemies, arvoisa komission jäsen Nielson, hyvät kollegat, uusi yhteistyö- ja kehityssopimus, Cotonoun sopimus, tarjoaa huomattavasti entistä paremmat puitteet yhteistyölle AKT-valtioiden kanssa. Tuemme ponnekkaasti tätä sopimusta. Euroopan parlamentti on saanut aikaan tärkeitä sisällöllisiä ja poliittisia parannuksia. Siksi emme yhdy esittelijän erittäin kriittisiin arviointeihin ja perusteluihin. Olemme jopa sitä mieltä, että hän esitti melkoisen irvikuvan sopimuksesta. Sallikaa minun esitellä kolme esittelijän analyysistä poikkeavaa erittäin myönteistä asiaa. Ensinnäkin yhteisen edustajakokouksen muuttaminen parlamentaariseksi on todellinen edistysaskel. Siksi AKT:n puolelta ovat kohtuullisen ajan kuluttua edustettuina vain vapaasti valitut parlamentin jäsenet eivätkä enää tähänastiseen tapaan osittain suurlähettiläät. Tämä periaate on vahvistettava yhteisen edustajakokouksen uudessa työjärjestyksessä, ja lisäksi sitä on myös noudatettava. Äänestämme AKT:n suurlähettiläiden edustajakokoukseen hyväksymistä vastaan, jos he sivuuttavat esimerkiksi vapaasti valittuja afrikkalaisia parlamentin jäseniä. Toinen asia koskee yhteistyön alueellista suuntautumista. Se tekee lopun Afrikan valtioiden taloudellisesta hajanaisuudesta, ja sekin perustuu Euroopan parlamentin ehdotukseen. Alueellisten vapaakauppa- ja yhteistyösopimusten on muodostettava yhteistyömme tuleva painopiste. Ponnistelemme sen hyväksi, että aloitamme alueellisen parlamentaarisen yhteistyömme paikan päällä vielä tänä vuonna, esimerkiksi Kapkaupungissa maaliskuussa eteläisen Afrikan valtioiden kanssa järjestettävän kokouksen jälkeen tai vuoden kuluessa Länsi-Afrikan talousyhteisön kanssa. Kolmanneksi tuemme demokratia- ja ihmisoikeuslausekkeen vahvistamista. Olemme sitä mieltä, että sen soveltaminen on lisäksi aloitettava nopeasti. Mainitsen esimerkkeinä Nigerian, Togon ja Zimbabwen. Toivomme, että näin viimeinkin saamme aikaan todellista parlamentaarista kumppanuutta Afrikan valtioiden ja muiden AKT-valtioiden parlamenttien edustajien kanssa.
costep_2002-01-16_4_2	Arvoisa puhemies, haluaisin huomauttaa, että aiomme laatia toisen mietinnön. Toivomme, että komissiokin on sitä mieltä, että parlamentin on nyt saatava aikaan kompromissi, sillä talous- ja raha-asioiden valiokuntahan hylkäsi tunnetusti ensimmäisen ehdotuksen, mutta on nyt valmis laatimaan uuden ehdotuksen Katiforisin mietinnössä, jonka haluaisimme esitellä täysistunnolle helmikuussa. Ecofin-neuvostolla on sitten helmikuussa riittävästi aikaa päättää asiasta. Kirjoitin asiasta valiokunnan nimissä puheenjohtajavaltio Espanjalle ja ilmoitin siitä talous- ja raha-asioiden valiokunnan viimeviikkoisessa kokouksessa myös neuvoston puheenjohtaja Ratolle. Siksi olen sitä mieltä, että kiireellistä käsittelyä koskevaan pyyntöön ei pidä suostua.
costep_2002-02-27_11_5	Arvoisa puhemies, hyvät parlamentin jäsenet, meidän on huomenna otettava kantaa lisätalousarvioon, joka on ja jää varmasti ainutkertaiseksi parlamentin historiassa, sillä käsittelemme 0,005 prosenttia Euroopan unionin talousarviosta, ja olemme varanneet sille oikein oman keskustelunkin. Olemme kutsuneet komission jäsen Schreyerin parlamenttiin puhuaksemme siitä, mitä käsittelemme ja miksi teemme niin. Meillä on syitä puhua asiasta, sillä on kyse valmistelukunnan rahoituksesta. Parlamentti on toivonut valmistelukuntaa enemmän kuin mikään muu unionin toimielin. Olemme tukeneet ja vaatineet sitä. Olemme vaatineet sitä, jotta Euroopassa kehitettäisiin ja otettaisiin käyttöön uusia menetelmiä, jotta elinten, siis kolmen toimielimen, yhteistyötä ja keskinäisiä riippuvuussuhteita parannettaisiin. Siihen kuuluu keskinäinen kunnioitus, se, että kaikki osapuolet tietävät, kuka toimii missäkin, ja että toimitaan avoimesti. Puheenjohtajavaltio Espanjan aluksi esittämä ajatus valmistelukunnan tarvitsemien rahoitusvälineiden käytöstä pelästytti meidät, sillä sen mukaan neuvosto oli rahan antaja, hallinnoija ja vielä valvojakin. Ei puhettakaan parlamentista! Tämä ei tietenkään saa olla esimerkkinä siitä, millaiseksi parlamentin, neuvoston ja komission välit tulevaisuudessa muodostuvat. Budjettivaliokunta ja parlamentti vastustivat ehdotusta kiivaasti. Jouduimme tekemään sen erittäin lyhyessä ajassa, koska emme voineet soveltaa tavallista menettelyä. Aika ei olisi riittänyt. Me jopa sovimme asioista vain koordinaattoreiden kesken. Emme voineet edes tehdä kunnollisia valmisteluja budjettivaliokunnassa. Lopulta kuitenkin teimme niin, koska on etujemme mukaista, että valmistelukunta aloittaa toimintansa huomenna. Parlamentti sai aikaan sen, että osallistumme määrärahojen jakoon toisena budjettivallan käyttäjänä meille kuuluvan toimivallan mukaisesti. Olemme toinen budjettivallan käyttäjistä, joka päättää määrärahojen jakamisesta. Määrärahojen siirrot onnistuvat vasta meidän puoltavan lausuntomme jälkeen, ja vastuuvapauskin myönnetään vasta meidän puoltavan lausuntomme jälkeen. Koska kysymyksiä on vieläkin, olemme keskustelleet niistä keskenämme. Me budjettivaliokunnan jäsenet olemme vakuuttuneita: löytämämme sanamuoto on hyvä. Vaikka ratkaisu olisi kuinka hyvä, sitä voidaan aina parantaa, ja jos saamme vielä hieman parannettua esitystä perussopimus-, työjärjestys- ja toimielinasioiden valiokunnan ja talousarvion valvontavaliokunnan lausunnoissa ehdotettujen korjausten avulla, esitys voi olla vain oikein hyvä. Pidämme joka tapauksessa huolta siitä, että valmistelukuntaa ja valmistelukuntamenettelyn soveltamista ei käytetä mallina jollekin toimielimelle, joka Euroopan tasolle saatettaisiin joskus synnyttää. Elimelle, joka meillä nyt on pysyvien edustajien komitea Coreper, annetaan lisätehtävä, jollaista sille ei myönnetä millään eurooppalaisella tasolla. Se tulee siis olemaan se elin, jolle parlamentti, neuvosto ja komissio antavat puoltavat lausuntonsa vastuuvapauden myöntämiseksi. Kuulkaa ja ihmetelkää: neuvosto antaa suostumuksensa Coreperin, sen oman elimen vastuuvapaudelle! Jo on merkillistä! Tämä ei ole malli millekään myöhemmälle Euroopan unionissa, eikä vastuuvapausmenettelyäkään sovelleta tämän mallin mukaisesti missään muualla. Me vastustamme sitä kiivaasti. Parlamentti vaatii oikeuksiaan. Seuraamme tapahtumia erittäin tarkasti. Huomenna kuitenkin kannatamme esitystä, koska tiedämme, että valmistelukunnan on aloitettava työnsä. Euroopalle on annettava myönteinen merkki siitä, ettemme sovella enää vanhoja menetelmiä, vaan että toimimme uusilla tavoilla, suuntaudumme uudelleen ja muovaamme Euroopan tulevaisuutta!
costep_2002-03-13_3_78	Arvoisa puhemies, tällä kertaa asia on siis hieman yksinkertaisempi kuin äsken. Nyt on kyse vain pienestä järjestämisestä. Ensinnäkin: me haluamme tarkistuksella 162, joka on PSE:n ja PPE:n yhteinen tarkistus, tehdä sähköä koskevan päätöslauselman yhdenmukaiseksi nyt äänestyksen kohteena olevan kaasua koskevan päätöslauselman kanssa. Sanamuoto on täsmälleen sama kuin se, josta päätimme aiemmin sähkön yhteydessä. Äänestysluettelon logiikan mukaan se tarkoittaa kuitenkin sitä, että meidän on ensin äänestettävä valiokunnan tarkistusta vastaan ja sitten tarkistuksen 162 puolesta. Tarkistukseen on kuitenkin livahtanut virhe. Päätimme tästä juuri sähkön yhteydessä, 8 artiklan 5 kohta. Tarkistuksessa 162 lukee nyt myös 8 artiklan 5 kohta. Kaasun yhteydessä se ei olekaan 8 artiklan 5 kohta, vaan 7 a artiklan 1 kohta, ja siksi se on tietysti lisättävä sinne; se on vain tekninen mukautus.
costep_2002-03-20_3_66	Arvoisa puhemies, hyvät kollegat, meillä on tässä edessämme jälleen komission asiakirja, josta haluaisin vain sanoa, että olen yhä uudelleen hämmästynyt siitä, miten taidokkaasti komission virkamiehet onnistuvat saamaan 28 sivua täyteen tekstiä sanomatta mitään todella aivan konkreettista. Siinä on ainakin se strateginen etu, ettei asiakirjasta voida lopulta enää pitää kiinni. Arvoisa komission jäsen, otan vapauden lisätä, että se ei koske tietenkään teidän vastuullanne olevia lukuja, mutta sitä vastoin monia muita tämän asiakirjan ja muiden asiakirjojen lukuja. Se on kaikesta huolimatta nyt edessämme, ja tästä syystä siitä pitäisi mielestäni myös sanoa jotakin. Sisämarkkinakysymyksistä voin sanoa vain täällä parlamentissa menneinä vuosina saamani kokemuksen perusteella, että me olemme vielä hyvin kaukana kaikilla aloilla todella tehokkaasti toimivista sisämarkkinoista. Tältä osin on edelleen suuria puutteita. Olen sitä mieltä, että komission pitäisi ottaa yhdeksi työnsä pääpainopisteeksi vuonna 2003 näiden puutteiden poistamiseen keskittyminen. Me keskustelimme juuri oikeudellisten ja sisämarkkina-asioiden valiokunnassa toisessa käsittelyssä rahoituspalveluiden etämyyntiä koskevasta direktiivistä. Tässä yhteydessä on tullut jälleen esimerkillisen selväksi, että esimerkiksi vakuutusalalla ei ole ylipäätään lainkaan toimivia sisämarkkinoita, vaan edelleen tiukasti rajatut kansalliset vakuutusmarkkinat. Kuten jo sanoin, huomattavia puutteita on edelleen olemassa. Komission kertomuksista on käynyt selväksi, että meillä on sama ongelma palvelujen tarjoamisen vapauden ja sijoittautumisvapauden toteuttamisessa myös muilla aloilla. Meillä on käsiteltävänämme komission kertomus, jota käsiteltiin myös jo kertaalleen valiokunnassa, joka johtaa nyt jossain vaiheessa kaiketi jatkotoimiin ja jossa on käsitelty palvelujen tarjoamisen vapauden alan yksittäisiä puutteita. En aio mennä nyt yksityiskohtiin, sitä aika ei salli. Pyydän kuitenkin komissiota jatkamaan tätä koskevaa toimintaa johdonmukaisesti ja huolehtimaan, että me saamme lopulta todellakin toimivat eurooppalaiset sisämarkkinat. Viimeinen asia, jota käsiteltiin myös tänä aamuna kansallisten parlamentaarikkojen kanssa järjestetyssä tapaamisessa. Parlamentti päätti tammikuussa laatia siviili- ja kauppaoikeuden lähentämisen jatkamista koskevan mietinnön. Pyydän komissiota ja erityisesti asiasta vastaavia komission jäseniä edistymään tällä alalla sekä esittämään mahdollisimman pian jo vihreän tai valkoisen kirjan, jotta me tiedämme konkreettisesti, miten lähentäminen jatkuu. Se on uskoakseni hyvin ratkaisevaa, jotta sisämarkkinat eivät ole olemassa ja toimi vain suuria yrityksiä varten, vaan myös kuluttajalla ja keskisuurilla yrityksillä on mahdollisuus hyödyntää täysimääräisesti sisämarkkinoiden tarjoamia mahdollisuuksia. Me luomme sisämarkkinat ennen kaikkea kansalaisiamme varten emmekä pelkästään suuryrityksiä varten. Pyydän siksi, että työtä tällä alalla jatketaan ehkä entistä voimakkaammin ja energisemmin myös sen vastustuksen voittamiseksi, jota esiintyy kokemustemme mukaan aina muutamissa jäsenvaltioissa.
costep_2002-04-08_1_21	Arvoisa puhemies, olette ensimmäistä kertaa tällaisessa tilanteessa. En siksi moitikaan teitä, mutta meillä on ollut viime vuosina useita varapuhemiehiä, jotka ovat sanoneet tässä kyselytuntia koskevassa keskustelussa, että he yrittävät estää tällaiset tapaukset jatkossa ja että tämä on poikkeus. Siitä alkaa kuitenkin tulla vähitellen tapa. Tämä on tosiasia, jonka voin osoittaa teille tilastojen perusteella, ja siksi pyydän hartaasti, että kyselytunti sovittaisiin sellaiseksi ajankohdaksi, jolloin se voidaan aivan varmasti pitää. Se pidettiin ennen tiistaisin iltaistunnon alussa, ja se alkoi silloin aina täsmällisesti. Sen jälkeen, kun se siirrettiin iltapäivään, ajankohtaa on laiminlyöty säännöllisesti joka toinen tai joka kolmas kerta. Lopetamme torstaisin nykyään jo klo 17.30, koska meillä ei muka riitä puhuttavaa klo 18.30 tai 19.00 asti. Perjantaisin ei ole istuntoa, mutta parlamentin jäsenten perusoikeuksiin kuuluvaan ja sopimuksissa säädettyyn kyselytuntiin meillä ei ole kuitenkaan aikaa - tämä ei ole todellakaan hyväksyttävää, enkä pyydä ainoastaan muutosta tähän asiaan vaan myös sitä, että komission jäsen Busquinin ja muiden kyselytunti, johon moni meistä on huolellisesti valmistautunut, järjestetään mahdollisimman pian. Emme halua saada virkamiehiltä mitään kirjallisia vastauksia, vaan haluamme esittää kysymyksiä, kuten parlamentaarisessa menettelyssä on tapana tehdä.
costep_2002-04-25_4_46	Arvoisa puhemies, hyvät parlamentin jäsenet, en ollut Monterreyssä, mutta vierailen usein Afrikan AKT-maissa, ja siellä voi hyvin selvästi havaita, miten köyhät maat kärsivät velkataakasta. Kölnin velkahuojennusaloitteen avulla voidaan kuitenkin lieventää tätä taakkaa ja ottaa käyttöön uusia varoja sosiaalietuuksia varten. Näitä asioita käsitellään HIPC-aloitteen soveltamista koskevassa neuvoston päätöksessä ja siihen liittyvässä komission tiedonannossa. Esittelijä Mantovani on laatinut erittäin tasapainoisen, hyvän molempia asioita käsittelevän mietinnön, jossa annetaan suuntaviivoja siihen, millaisia painopisteitä Euroopan pitäisi asettaa. Näin ei kuitenkaan voida korjata eikä uudistaa kansainvälistä rahoitusrakennetta, mikä on aivan välttämätöntä riippumatta siitä, kuinka paljon varoja on käytettävissä, sillä kehitysyhteistyössä tarvitaan nyt suunnanmuutosta varsinkin kaikkein köyhimpien maiden kohdalla. Se ei onnistu noudattamalla mottoa samalla tavalla kuin tähänkin asti, vaan meidänkin pitää asettaa uusia painopisteitä.
costep_2002-05-30_4_10	Arvoisa puhemies, hyvät parlamentin jäsenet, kivihiilellä on lähitulevaisuudessa vielä tärkeä rooli energiantuotannossa. Olen siitä yhtä mieltä komission kanssa, vaikka kivihiilen osuus energiantuotannosta onkin nykyään hyvin vähäinen muihin primaarienergialähteisiin verrattuna. Olen jopa sitä mieltä, että komission olisi pitänyt viitata voimakkaammin kivihiilestä saadun energian tähän asti käyttämättömään kapasiteettiin, koska entistä paremmilla teknisillä menetelmillä ja erityisesti lämmön ja sähkön yhteistuotannolla voidaan saavuttaa entistä parempi hyötysuhde. Jos energian toimitusvarmuuden eurooppalaiseen strategiaan sisällytetään oikein kotimaiset primaarienergialähteet ja näin ollen myös kivihiili, se johtaa hiilen osalta väistämättä siihen, että jäsenvaltioilla on oltava oikeus myöntää tukia tällä alalla, koska yhteisön kivihiilentuotanto ei ole geologisten olojen ja EU:n ympäristönsuojelun ja sosiaaliturvan korkean tason vuoksi kilpailukykyistä tuonnin kanssa. Siksi komission ehdottamat tuet toimintatuet, toiminnan vähentämistuet ja aikaisemmasta toiminnasta periytyviin velvoitteisiin liittyvä tuki ovat järkeviä ja tarpeellisia, vaikka asetuksen voimassaoloajasta voi olla eri mieltä. Mielestäni komission ehdotuksesta puuttuu seuraavaa: kivihiiltä tuottavat ehdokasvaltiot on Euroopan unionin tulevan laajentumisen yhteydessä ehdottomasti sisällytettävä asetuksen soveltamisalaan, kun ne pääsevät jäseniksi, jolloin suunnitellut voimassaoloajat ovat aivan liian lyhyitä kivihiilentuotannossa tarvittavien ja vaikeiden rakenneuudistusten toteuttamiseen esimerkiksi Puolassa ja Tšekissä. Puola tuottaa sentään enemmän kivihiiltä kuin koko Euroopan unioni yhteensä. Tuotanto oli 102 miljoonaa tonnia vuonna 2000 Euroopan unionin 85 miljoonaa tonnia vastaan. Tässä on vielä korjattavaa. Ryhmäni tukee komission ehdotusta.
costep_2002-07-01_1_53	Arvoisa puhemies, arvoisa komission jäsen, hyvät kollegat, pidän komission molempia biopolttoaineita koskevia aloitteita myönteisinä. Aikomukset antaa biopolttoaineille verohelpotuksia tai vapauttaa ne verosta samoin kuin edistää biopolttoaineiden käyttöä selvän tavoiteluettelon avulla auttavat vähentämään Euroopan unionin suurta riippuvuutta öljyntuonnista ympäristöystävällisellä tavalla. Jäljempänä aion kuitenkin keskittyä ehdotukseen biopolttoaineiden edistämisestä. Ensin kiitän lämpimästi esittelijää, kollega Ayuso Gonzálezia, joka on esittänyt erinomaisen mietintöluonnoksen, ja kiitän myös erittäin lämpimästi todellakin erittäin hyvästä yhteistyöstä. Biopolttoaineiden edistäminen kytkeytyy unionin kokonaisstrategiaan, jonka mukaan uusiutuvien energialähteiden osuus kaksinkertaistetaan vuoteen 2010 mennessä. Tälle strategialle meillä on hyviä syitä. EU sitoutui Kiotossa vähentämään kasvihuonekaasupäästöjä 8 prosentilla. Nimenomaan liikenne on olennainen päästöjen aiheuttaja. Lisäksi on tärkeää taata energiahuollon varmuus, ja biomassan edistäminen energialähteenä tuo samalla uusia ja tärkeitä kehityssykäyksiä maaseudulle. PSE-ryhmän puolesta osoitan siksi tyytyväisyytemme siihen, että asiasta vastaava valiokunta on vahvistanut komission linjan pakollisten kansallisten tavoitteiden asettamisesta biopolttoaineiden edistämiselle. Olen silti mietinnön esittelijän - joka jo mainitsi tämän - kanssa esittänyt kompromissitarkistuksen, jossa ehdotetaan ohjeellisten tavoitteiden yhdistämistä tarkistusmahdollisuuteen. Esittelijä selvitti jo tarkistuksen taustaa. Meille on nyt vain yksi asia todella tärkeä: me lähestymme neuvostoa eli olemme valmiita asettamaan myös ohjeellisia tavoitteita. Se merkitsee kuitenkin myös, että odotamme neuvostolta vielä tällä viikolla, että se suostuu vaatimuksiin, joita asiasta vastaava valiokunta on eri alojen osalta esittänyt. On tärkeää, että tässä asiassa otetaan erityisen tarkastelun alaisiksi myös ympäristö- ja ilmastonäkökohdat, että maatalouden toimintatavat tarkastetaan vastaavasti ja ettei missään tapauksessa ole hyväksyttävää, että neuvosto - kuten se tällä hetkellä ilmeisesti suunnittelee - antaa jokaiselle jäsenvaltiolle mahdollisuuden olla soveltamatta direktiivin määräyksiä ilman suurempia hankaluuksia. Mitä me teemme direktiivillä, jossa ensin asetetaan ohjeellisia tavoitteita ja sitten tingitään niistä? Me olemme siis valmiita nopeaan sovintoon ja toivomme sitä myös asian edun vuoksi, mutta tätä sovintoa ei synny hinnalla millä hyvänsä. Me toivomme, että pääsemme sovintoon neuvoston kanssa torstaihin mennessä.
costep_2002-07-04_4_153	Arvoisa puhemies, Valko-Venäjä, joka oli aiemmin vuosisatojen ajan pikemminkin Keski-Eurooppaan suuntautunut ja on pitänyt yllä tiiviitä suhteita nykyiseen yhteisöömme, on joutunut 1900-luvulla kokemaan hirvittäviä iskuja. Niistä ensimmäisenä oli suurvenäläinen imperialismi, sitten stalinismi, jonka vaikutukset Valko-Venäjällä ja Ukrainassa olivat erityisen raa'at, sitten kansallissosialistien miehitys kauhuineen ja Valko-Venäjän joutuminen pahasti sodan runtelemaksi, sitten uudelleen Neuvostoliiton kolonialismi, Valko-Venäjällä erityisen tuhoisasti vaikuttanut Tšernobylin onnettomuus ja nyt viimeksi Lukashenko, joka on varsinainen vitsaus maalle. Hän on - kaikeksi onneksi - nykyisessä Euroopassa ainoa laatuaan. Miloševićin kukistumisen jälkeen Lukashenko vaikuttaa - kaikeksi onneksi - taakse jääneen aikakauden muistomerkiltä. Juuri sen vuoksi meidän on tehtävä parhaamme Valko-Venäjän sorretun demokratialiikkeen tukemiseksi, vainottujen toimittajien vapauttamiseksi ja oikeusvaltion, demokratian ja sananvapauden puolustamiseksi. Kyseessä on yksi Euroopan viimeisistä tyrannihallituksista, ja tämä hallitus on kukistettava rauhanomaisesti, demokraattisesti ja oikeusvaltion periaatteita noudattaen. Tästä syystä on mielestäni oikein, että käsittelemme varsin lyhyen ajanjakson sisällä toista kertaa Valko-Venäjää, ja lopetamme vasta sitten, kun maa todellakin saavuttaa meillä jo olevat edut eli eurooppalaisen mittapuun mukaisen demokratian ja oikeusvaltion periaatteet ja kun maa on palannut myös vapaiden eurooppalaisten kansojen yhteisöön. Meidän on myös tuettava aivan konkreettisesti vapaustaistelijoita ja - kuten kollega Belder sanoi - riippumattomia tiedotusvälineitä ja pidettävä huolta siitä, ettei tyrannia voi tukehduttaa vapauden henkeä, vaan että vapauden henki pääsee valtaan myös Valko-Venäjällä.
costep_2002-09-03_2_124	Arvoisa puhemies, arvoisa tehtävää hoitava neuvoston puheenjohtaja, arvoisat komission jäsenet, hyvät kollegat, haluaisin esittää kiitollisuuteni komissiolle sen elokuun lopussa esittämästä aloitteesta, joka käynnistettiin vierailulla tuhoja kärsineillä alueilla ja komission viime viikolla pitämällä erityisistunnolla. Istunnossa aloitettiin oikeudellisen perustan laatiminen tämän vakavan katastrofin yhteydessä myönnettävälle avulle. Haluaisin tässä yhteydessä mainita erityisesti komission jäsenen Fischlerin, jolla ei ole niinkään vaivaa talousarviosta. Hän voi tehdä ehdotusten ohella myös päätöksiä Itävallan parlamentin ylähuoneessa. Tulvatuhoista kärsineitä maanviljelijöitä auttaa suuresti, että tällainen menettely on mahdollistettu niin nopeasti tapahtumien jälkeen. On tehtävä kolme asiaa. Ensinnäkin meidän on annettava hätäapua ja nopeasti. Hätäavun antaminen on osoitus yhteisön yhteisvastuusta. Korostan nimenomaan, että apua on myönnettävä nopeasti ja todellakin heti. Tuhoja kärsineillä alueilla asuvien ihmisten on saatava tehdä muutakin kuin istua vaivalla koristelemissaan kodeissaan ja asumuksissaan, joihin he ovat pystyttäneet alkeellisen joulukuusen, sillä aikaa kun me täällä parlamentissa keskustelemme oikeusperustoista, varojen uudelleen osoittamisesta ja muusta tyypillisestä. Nopea hätäapu tarkoittaa sitä, että noudattamamme menettelyn on oltava nopein mahdollinen. PPE-ryhmä ehdottaa, että menettely perustuisi vuonna 2002 neljänteen korjaavaan ja täydentävään talousarvioon sovellettuun menettelyyn. Tällä tavoin viimeistään lokakuun loppuun mennessä voisi olla maksettuna miljardi euroa. Toiseksi on luotava lailliset puitteet. On tarkasteltava sekä rakennerahastoa - jonka Michel Barnier'kin mainitsi - tukia koskevaa lainsäädäntöä ja julkisia hankintoja. Meidän on pantava täytäntöön on kokonainen lainsäädäntöpaketti, jotta Euroopan lainsäädännöllä ei hidastettaisi jälleenrakentamista. Kolmanneksi meidän on varauduttava tulevaisuutta varten. Miten me voimme perustaa katastrofirahaston tulevaisuutta varten? Tästä on kysymys. Meidän pitäisi tehdä se rauhallisesti ja kiirehtimättä, jotta saisimme tehtyä kaiken oikein talousarvion osalta ja lainsäädäntöä noudattaen. Jos toteutamme nämä kolme asiaa, apu saavuttaa ihmiset nopeasti ja Eurooppa vapautuu pitkäaikaisesta vastuustaan omia kansojaan kohtaan.
costep_2002-09-24_2_252	Arvoisa puhemies, naisten tasapuolista edustusta päätöksenteossa pidetään erittäin tärkeänä kaikissa Euroopan unionin yhtäläisiä mahdollisuuksia koskevissa toimintaohjelmissa, kuten viidennessä toimintaohjelmassa vuosiksi 2001-2005. Naisten edustuksesta parlamenteissa ja kansallisissa elimissä on saatavilla hyviä tilastoja, kun taas työmarkkinaosapuolet eivät kerää näitä tietoja vielä riittävästi. Johtotehtävissä olevat naiset ovat erittäin pieni vähemmistö niin ammattiliitoissa kuin työnantajajärjestöissäkin. Ei ole epäilystäkään siitä, että tämän tilanteen on muututtava, mutta se ei saa tapahtua etanan vauhdilla. Me naisten oikeuksien ja tasa-arvoasioiden valiokunnassa olemme yksimielisesti kehottaneet työmarkkinaosapuolia vahvistamaan mahdollisimman pian konkreettisia päämääriä naisten määrällisen ja laadullisen edustuksen parantamiseksi. Tässä yhteydessä on sovittava näiden päämäärien toteuttamista koskevista määräajoista. On perustettava tietokantoja, jotta saadaan viimeinkin tarkka yleiskuva naisten edustuksesta neuvonta- ja päätöksentekoelimissä. Toinen toimenpide, joka olisi pitänyt toteuttaa jo kauan sitten, on tasa-arvovaltuutetun viran perustaminen kaikissa jäsenvaltioissa. Jokaisen muutoksen alkuvaiheessa on kuitenkin tehtävä intensiivistä valveutustyötä. Työmarkkinaosapuolten naisrakenteiden pitäisi näkyä koulutuksessa ja tasa-arvonäkökulman huomioon ottamista koskevissa tilaisuuksissa. Järjestöjen sisällä on kehitettävä myönteisiä toimia toimintaohjelmien muodossa. On luotava naisverkostoja, jotka pitävät yhteyttä toisiinsa. Niiden on määrä vaihtaa kokemuksia ja välittää toisilleen tietoja hankkeista. Toiset hankkeet olivat onnistuneita, ja niistä kannattaa siksi ottaa mallia. Toiset hankkeet taas epäonnistuivat, ja meidän pitäisi selvittää, mitä voimme oppia niistä. Tärkeä osa-alue on johtotason vastuu aina hallitusta myöten. Syitä tähän valiokunta-aloitteiseen mietintöön on siis riittävästi. Naisten oikeuksia käsittelevän valiokuntamme yksimielinen äänestystulos on osoitus esittelijä Miet Smetin esimerkillisestä työstä. Minäkin voin yhtyä täysin tähän arvioon hänen mietinnöstään.
costep_2002-12-05_4_40	Arvoisa puhemies, minua ilahduttaa komission aikomus tehdä EU:sta ensimmäinen ylikansallinen demokratia maailmassa. Tämä on erinomainen hanke, ja ihmiset ymmärtävät sen ja tukevat sitä. Kaikissa demokratioissa hallituksen valitsee parlamentti, ja sen vuoksi minäkin olen iloinen ehdotuksesta, jonka mukaan täällä EU:ssa parlamentti eikä Eurooppa-neuvosto valitsisi vihdoin komission ja sen puheenjohtajan. Nykyinen lähestymistapa on todella nurinkurinen, ja näkemykseni on, että meidän olisi palattava takaisin Montesquieun periaatteisiin. Niinpä onnittelen teitä siitä, että olette vihdoin päässeet alkulähteille. Tämä on todella tärkeä asia, ja siinä parlamentti ja komissio voivat nyt kulkea samaan suuntaan. Haluaisin myös onnitella teitä siitä, että olette asettunut selkeästi kannattamaan vain yhtä eikä kahta toimeenpanovallan edustajaa. Valitun komission puheenjohtajan rinnalle ei voida valita Eurooppa-neuvoston puheenjohtajaa. Emme halua, että toimielimiä kansallistetaan taas. Sen sijaan meidän on sovellettava yhteisömetodia, ja tässä asiakirjassa komissio ja parlamentti ovat samalla kannalla. Meidän on saatava tämä läpi valmistelukunnassa!
costep_2002-12-05_4_59	Arvoisa puhemies, haluan ehdottaa ryhmäni puolesta työjärjestyksen 37 artiklan 4 kohdan mukaisesti, että PPE-DE-ryhmän ja PSE-ryhmän käsiteltäväksi jättämästä yhteisestä päätöslauselmaesityksestä nro 2 päätettäisiin äänestää ensimmäisenä, ennen muita päätöslauselmaesityksiä. Perusteluni on seuraava. Jätimme päätöslauselmaesityksen virkamiehille 14. marraskuuta. Minulla on tässä sähköinen vahvistus lähetyksestä. Tämän vuoksi alkuperäinen esityksemme on ensisijainen. Työjärjestyksen 37 artiklan 4 kohdan mukaan myöhemmin toimitettu yhteinen päätöslauselmaesitys korvaa alkuperäisen esityksen. Tämä tarkoittaa sitä, että myöhemmin toimitettu yhteinen esitys katsotaan ensin toimitetuksi ja siitä olisi äänestettävä ensin. Jos parlamentti ei noudata tätä menettelyä, haluan pyytää puhemiestä toteamaan, että työjärjestyksen 140 artiklan 4 kohdan nojalla liberaalien, vihreiden ja kommunistien esittämiä tarkistuksia ei voida ottaa käsiteltäväksi. Työjärjestyksen mukaan ainoastaan tarkistuksia, joita ei ole jo kertaalleen jätetty, voidaan jättää. Koska ryhmien jättämän yhteisen päätöslauselmaesityksen sisältö on täysin sama kuin tarkistusten sisältö, molempia ei voida ottaa käsiteltäväksi. Meidän ei näin ollen ole mielekästä noudattaa äänestysluetteloa, koska joutuisimme siinä tapauksessa äänestämään kahdesti samasta asiasta. Tällainen on sekä työjärjestyksen hengen että sen sanamuodon vastaista. Suosionosoituksia
costep_2003-01-29_3_19	Arvoisa puhemies, arvoisa korkea edustaja Solana, arvoisa komission varapuheenjohtaja, aloitan lainauksella, jossa tiivistyy paremmin kuin missään muussa lausunnossa kantamme Irakin vastaiseen sotaan: Ennaltaehkäisevä sotilasisku on hyökkäystoimi, eikä sitä voida kuvata vain itsepuolustukseksi. Oikeus itsepuolustukseen edellyttää ei vain hyökkäyksen mahdollisuutta, vaan todellista hyökkäystä tai hyökkäyksen uhkaa. Sota, jonka ainoana tarkoituksena olisi vaaran ennaltaehkäiseminen, tekisi tyhjäksi kansainväliseen oikeuteen sisältyvän voimankäytön kiellon, lisäisi poliittista epävakautta ja murtaisi viimekädessä koko kansainvälisen valtioiden yhteisön järjestelmän perustan. Toisaalla samassa lausunnossa todetaan vielä: Turvallisuusstrategia, jossa sitoudutaan ennaltaehkäisevien sotilasiskujen käyttöön, on sekä katolisen opin että kansainvälisen oikeuden vastainen. Nämä lainaukset ovat Saksan piispainkokouksen 20. tammikuuta tänä vuonna julkistamasta Irakin kriisiä koskevasta lausunnosta. Koska kristillisdemokraattikollegani ei maininnut puheessaan katolisten piispojen kokousta, minun on se tehtävä, ja minun mielestäni näihin lausuntoihin ei ole mitään lisättävää. Koko sen ajan, kun olen tuntenut teidät, arvoisa korkea edustaja Solana, olen pitänyt teitä suurena optimistina. Siksi kun te nyt sanotte, että poliittinen tilanne on vaikea, silloin poliittisen tilanteen täytyy olla todella vaikea. Yhdysvaltain puolustusministeri Donald Rumsfeld puhui vanhasta Euroopasta. Kaikki puhujat täällä tänään ovat julistaneet meidän kuuluvan tähän vanhaan Eurooppaan, eikä se kuohuttaisikaan mieliämme sen enempää, ellei hän olisi samalla tehnyt eroa meidän ja uuden Euroopan välille - siis niiden, joiden mielipiteet vastaavat Rumsfeldin omia mielipiteitä ja jotka ovat ajattelussaan samoilla linjoilla hänen kanssaan. Puolan presidentti Kwasniewski sanoi eräässä haastattelussa viime viikolla, että Jos se on presidentti Bushin näkemys, se on minunkin! Puolan presidentillä on tietenkin oikeus niin kapeaan katsantokantaan kuin hän haluaa, mutta ei ole epäilystäkään, etteikö Puolan hallituksella - kuten muidenkin ehdokasvaltioiden hallituksilla - olisi velvollisuus toimia solidaarisesti Euroopan unionia kohtaan, johon he haluavat kuulua. Ehdokasmaat ovat päättäneet omasta vapaasta tahdostaan haluavansa kuulua Euroopan unioniin, ja me haluamme toivottaa heidät tervetulleiksi, mutta kun on kysymys sodasta ja rauhasta, ennaltaehkäisevistä sotilasiskuista ja kansainvälisen oikeuden syrjäyttämisestä, me odotamme heidän seisovan vankkumatta rinnallamme.
costep_2003-02-13_4_119	Arvoisa puhemies, pahinta tässä Venezuelan tilanteessa on se, osapuolet eivät enää keskustele toistensa kanssa. Heidän kyvyttömyytensä aloittaa vuoropuhelu saa yhteiskunnan ja koko valtion rakoilemaan ja jättää taakseen tyhjiön, jonka muut, epädemokraattiset voimat ovat innokkaita täyttämään. Tästä syystä haluan tässä vaiheessa kiinnittää huomionne siihen seikkaan, että Latinalaisen Amerikan parlamentti ja Euroopan parlamentti ovat esittäneet aloitteen yhteisen ryhmän muodostamiseksi, jotta Venezuelan parlamentin molempien osapuolten välinen vuoropuhelu voitaisiin käynnistää ja tällä tavoin voitaisiin myös tukea Venezuelan ystävämaiden ryhmää pyrkimyksissä saada osapuolet neuvottelemaan. Toivon, että voimme todella rakentaa tämän sillan. Irakin tämänhetkinen kriisi huomioon ottaen uskon, että mitä pidempään Venezuelan kriisi kestää, sitä todennäköisempää on, että Venezuelan öljy ajaa Yhdysvallat toimimaan. Se seikka, että yli 10 prosenttia Yhdysvaltojen käyttämästä öljystä on peräisin Venezuelasta, vaikuttaa Yhdysvaltoihin sekä Latinalaisen Amerikan muihin maihin, koska öljyn hinnan nouseminen johtuu ainakin osittain Venezuelan tilanteesta. Hinnan tästä kaikesta maksaa kadunmies Latinalaisessa Amerikassa. Mitä muuta on tehtävä kuin saatava osapuolet neuvottelupöydän ääreen? Mielestäni ennemmin tai myöhemmin meillä ei ole muuta vaihtoehtoa kuin antaa kansan päättää. Tässä yhteydessä on mielestäni kuitenkin tärkeää pitää perustuslakia perustana, koska kaikista puutteistaan huolimatta perustuslain pätevyyttä ei ole asetettu kyseenalaiseksi. Latinalaisen Amerikalla on maine olla noudattamatta perustuslakia. Tässä on meille yksi syy lisää varmistaa, että siellä, missä perustuslaki todella on tunnustettu kansainvälisellä tasolla, sitä noudatetaan. Jos perustuslakia on muutettava, se on tehtävä molempien osapuolten suostumuksella, jotta vaalit voitaisiin mahdollisesti pitää pian. Näen asiat kuitenkin niin, että ainoa tapa toimia on antaa kansan ja ainoastaan kansan päättää!
costep_2003-02-13_4_130	Arvoisa puhemies, haluan ilmoittaa teille, että aivan sattumalta myös Saksan parlamentti keskustelee Zimbabwen tilanteesta juuri tällä samalla hetkellä, ja katson, että poliittiselta kannalta on tärkeää, ettemme keskustele asiasta pelkästään täällä Euroopan parlamentissa - taikka historiallisista syistä ehkä myös Lontoossa - vaan myös muissa Euroopan parlamenteissa, jotta yleinen tietoisuus tilanteesta lisääntyisi. Valitettavasti Mugaben hallituksen vastaisia pakotteita on laajennettava. Demokraattisten keinojen käyttäminen ei valitettavasti ole auttanut kansaa pääsemään eroon mahtimiehestä, joka on syyllisempi kuin kukaan muu maansa taloudelliseen, sosiaaliseen ja poliittiseen taantumaan sekä ihmisoikeustilanteen huononemiseen. Haluan kommentoida sitä, mitä Sylla sanoi. Pakotteemme eivät itse asiassa vaikuta tavalliseen kansaan. Niistä kärsivät ne, joilla joka tapauksessa on rahaa matkustaa. Kun esimerkiksi propagandaministeri Moyo lähti Etelä-Afrikkaan ostoksille joulun alla, myös tuossa demokraattisessa yhteiskunnassa paheksuttiin voimakkaasti, että joku näin lähellä hallintoa voi käyttäytyä tällä tavalla. Olen erittäin pahoillani siitä, että keskustelut pakotteiden laajentamisesta muuttuivat poliittisiksi lehmänkaupoiksi, koska Ranska suostuu pakotteiden laajentamiseen ainoastaan, jos Mugaben annetaan osallistua Pariisissa järjestettävään Ranska-Afrikka-huippukokoukseen. En haluaisi kritisoida hallitusta, jonka poliittiset mielipiteet ovat näin lähellä omiani, mutta tässä tapauksessa haluaisin kehottaa Ranskan hallitusta pohtimaan sitä, onko Afrikan intressien mukaista, että Ranska toimii Afrikan politiikassa tällä tavalla. Valitettavasti aikaisempina vuosikymmeninä monet Euroopan maat ovat pitäneet vain yhtä kriteeriä ratkaisevana päätettäessä siitä, sekaantuvatko ne Afrikan politiikkaan: kriteerinä on ollut se, hyödyttääkö sekaantuminen maan omia taloudellisia intressejä. Tämän seuraukset näkyvät selvästi joissakin maissa, kuten Norsunluurannikolla ja Kongossa. Euroopan on päin vastoin esiinnyttävä yhtenäisenä rintamana. Tästä syystä olen tyytyväinen siihen, että Portugali siirtää mieluummin EU-Afrikka-huippukokousta kuin antaa presidentti Mugaben matkustaa maahan. Lisäksi eurooppalaisten on YK:n ihmisoikeustoimikunnan 59. istunnossa järjestettävä varhaisessa vaiheessa neuvotteluja varmistaakseen, ettei käy niin, että Zimbabwea koskevaa päätöslauselmaluonnosta ei hyväksytä, kuten tapahtui viime vuonna, ja että se tämän vuoksi poistetaan jo etukäteen esityslistalta.
costep_2003-03-11_2_223	Arvoisa puhemies, EU:n kevään huippukokouksessa tarvitaan aktiivista ja päättäväistä talouspolitiikan johtamista. Emme voi enää toistaa vanhaa samaa kaavaa. Se ei valitettavasti ole riittävä vaikeana aikana, jota voidaan luonnehtia talouden taantumaksi mutta valitettavasti myös lähestyvän sodan varjostamaksi ajaksi niin talous- kuin työllisyyspolitiikankin kannalta. Tämän vuoksi parlamentin mietinnöt - ja tarkoitan nyt kaikkia tänä iltana tarkasteltavia mietintöjä - osoittavat toivon pilkahduksia, mutta samaan aikaan niissä esitetään vaatimuksia, jotka armottomasti paljastavat Euroopan talouden heikkoudet. Haluan korostaa, että talouden järjestykseen panevan kasvu- ja vakaussopimuksen eliminoiminen ei tule kuuloonkaan. Sen sijaan meidän on sovellettava sitä ottaen huomioon Lissabonin tavoitteet ajallisesti ja paikallisesti järkevällä tavalla, sillä Euroopan kansalaiset ovat sen ansainneet. Minusta meidän on tehtävä kaikkemme talouden laskusuhdanteen pysäyttämiseksi. Emme myöskään voi kieltää sitä, että jopa Euroopan keskuspankki puhuu nyt Euroopan unionin laskusuhdanteen vaaroista. Tämä merkitsee sitä, että meidän on jatkettava aktiivista toimintatapaa, eikä jatkuvista viittauksista rakenneuudistuksiin ole siinä mielessä mitään hyötyä. Emme toisaalta vielä edes tiedä, mitä hyötyä näistä rakenneuudistuksista olisi Euroopan unionille, eikä meillä ole aavistustakaan niiden vaikutuksista työllisyyspolitiikkaan. Taloudelliset tutkimuslaitokset, kansalliset ministeriöt tai komissio eivät ole vastanneet tähän kysymykseen. Me tarvitsemme kuitenkin vastauksen tietääksemme, mikä on oikea suunta. Uskon, että seuraava sanonta pätee edelleen: työllisyys luo kasvua, mutta myös kasvu luo työllisyyttä. Meidän on työskenneltävä tosiasiallisen eikä pelkästään potentiaalisen kasvun perustalta. Haluan vielä kerran korostaa, että on täysin perusteltua - kuten mietinnöissäkin todetaan - viitata jatkuvasti niin julkisen kuin yksityisenkin sektorin investointien puutteeseen. Me emme noudata Lissabonissa tehtyä sopimusta kolmen prosentin kasvusta. Me emme noudata myöskään sopimusta, jonka mukaan tutkimus- ja kehittämisinvestointeja on lisättävä, ja tämä koskee sekä yksityistä että julkista sektoria. Japani ja Yhdysvallat ovat paljon meitä edellä näillä molemmilla aloilla. Emme kenties tällä hetkellä todellakaan tarvitse yhteistä talouspolitiikkaa vaan alakohtaista ja monialaista hallitusten välistä koordinointia. Tarvitsemme nimensä mukaista koordinointia, joka on kasvun ja työllisyyden edun mukaista.
costep_2003-04-09_3_157	Äänestin liittymissopimusten puolesta ainoastaan painostuksen alaisena ja solidaarisuudesta tulevia kollegojani kohtaan. Vaikka komissio antoi neuvostolle varoituksia ja moitteita neuvottelujen aikana, neuvosto toimii itsepintaisesti tavalla, jota voidaan kiistatta pitää lainsäädännön vastaisena. Säilyttämällä kiistanalaisesti liitteen XV liittymissopimuksessa ja muuttamalla sen seurauksena täysin yksipuolisesti rahoituskehystä vuosille 2004-2006 neuvosto rikkoi Euroopan parlamentin ja neuvoston 6. toukokuuta 1999 tekemää toimielinten sopimusta. Näin neuvosto on polkenut jalkoihinsa parlamentin oikeudet päättää talousarviosta. Samalla se on pakottanut parlamentin valitsemaan oikeuksiensa puolustamisen ja laajentumissopimusten hyväksymisen välillä. Tällainen käytös neuvostolta tekee lopun vilpittömästä yhteistyöstämme sen kanssa.
costep_2003-05-12_1_9	Arvoisa puhemies, kuten juuri ilmoititte, puheenjohtajakokous ei ole noudattanut pyyntöämme. Haluaisin käyttää tilaisuuden hyväkseni ja selittää jälleen pikaisesti täysistunnolle, miksi meidän mielestämme ei pitäisi käydä keskustelua, jonka päätteeksi parlamentti ei ilmaise kantaansa. Nyt kun väkivaltaisuudet ovat päättyneet, on selvää, millä tolalla asiat Irakissa ovat. Parlamentti pystyy siis paitsi keskustelemaan Irakin tilanteesta, myös laatimaan päätöslauselman, josta sen kanta Irakin nykyisiin tapahtumiin käy ilmi. Puheenjohtajakokouksesta jäi minulle sellainen vaikutelma, että erityisesti Euroopan kansanpuolueen (kristillisdemokraatit) ja Euroopan demokraattien ryhmä pelkää jollain tapaa, että parlamentti voisi jälleen päätyä samaan tilanteeseen kuin viimeksi, jolloin se ei onnistunut saamaan aikaan päätöslauselmaa. En halua ryhtyä pohdiskelemaan sen tarkemmin tällaisten pelkojen syitä, sillä muutoin minun olisi suunnattava sanani eräälle oikealla puolellani istuvalle henkilölle. Ehkäpä kaikilta asianosaisilta ryhmiltä löytyisi ripaus hyvää tahtoa, jolloin pystyisimme ehkä laatimaan päätöslauselman, josta kävisi ilmi parlamentin yksimielisyyden lisäksi koko Euroopan unionin kanta tai jossa parlamentti esittäisi pyynnön, että Euroopan unionin kanta olisi ilmaistava osana yhteistä ulko- ja turvallisuuspolitiikkaa, mikä sekin mahdollista ja tarpeellista. Ryhmämme pyytää näin ollen, että keskustelua täydennetään päätöslauselmaehdotuksella.
costep_2003-05-13_2_55	Arvoisa puhemies, hyvät parlamentin jäsenet, esitän tänään talous- ja raha-asioiden valiokunnan puolesta komiteamenettelyä koskevan lausunnon. Keskityn puheenvuorossani - aihehan mainittiin juuri edellisen puheenvuoron lopussa - etenkin Lamfalussy-menettelyyn ja rahoituspalvelujen sisämarkkinoiden perustamista koskevaan lainsäädäntöön sovellettaviin Lamfalussy-menettelyihin. Lamfalussyn ryhmän tavoin meidän tavoitteenamme on laatia alalle lainsäädäntö, joka on lähellä markkinoita ja käyttökelpoinen. Siihen me kaikki pyrimme, ja se on työmme päämäärä. Menettelyjen muotoa on tulevaisuudessa kuitenkin harkittava tarkkaan. Parlamentin jäseninä meidän on pohdittava, onko tulevilla menettelyillä myös riittävä demokraattinen legitiimiys, sillä myös niin sanottuja pehmeitä lakeja, eli kansainvälistä lainsäädäntöä, on tulevaisuudessa tietenkin yhä enemmän. Esimerkkeinä mainittakoon Basel II -sopimus tai kansainväliset tilinpäätösstandardit, joista tulee pian osa eurooppalaista lainsäädäntöä, kunhan Euroopan komissio tekee tarvittavat toimenpiteet ja neuvosto ja parlamentti antavat niille hyväksyntänsä. Jos kaikki tämä toteutetaan tulevaisuudessa komiteamenettelyssä, jossa puitedirektiivi toimii vain yleisohjeena, edessämme on perinteinen legitiimiyttä koskeva ongelma. Parlamentti varaakin oikeuden sanoa tulevaisuudessa mielipiteensä näistä todella tärkeistä asioista. Tämän vuoksi voin vain yhtyä esittelijä Corbettin kantaan. On äärimmäisen tärkeää, että Euroopan parlamentti säilyttää vaikutusvaltansa Euroopassa. En tarkoita, että haluaisimme keskustella teknisistä yksityiskohdista täysistunnossa tai komiteassa. Se ei ole tavoitteemme. Jos kuitenkin katsomme, että suuntaus säännösten laatimisessa on väärä, meillä pitäisi ehdottomasti olla oikeus ilmaista mielipiteemme. Jotta tämä toteutuisi, on erittäin tärkeää, että valmistelukunnan valmistelemassa perustuslaillisessa sopimuksessa myönnetään parlamentille oikeus takaisinottoon tulevaisuudessa. Eli jos emme ole tyytyväisiä johonkin asiaan, voimme ottaa sen takaisin käsittelyyn, muuttaa sen painopistettä ja korjata sen. Onkin erittäin tärkeää, että saamme tässä asiassa komission ja valmistelukunnan tuen, jotta sopimukseen lisätään asianmukaiset määräykset.
costep_2003-06-05_4_41	Arvoisa puhemies, haluaisin palata jäsen Malliorin pyyntöön. Puhuin asiasta noin viikko sitten, tarkkaan sanoen istuntojakson viimeisenä päivänä. Ongelma on siinä, että esityslista hyväksytään maanantaina, mutta sitä ei noudateta torstaihin asti. Jäsen Malliori on mielestäni epätarkka sanoessaan, että mietintö siirretään käsiteltäväksi tänään iltapäivällä. Tämänpäiväisessä esityslistassa sanotaan, että kaikille mietinnöille varattu aika jäsen Jönsin mietinnöstä jäsen Fourtoun mietintöön on klo 10.00-16.30, joten meillä on aikaa klo 16.30 asti keskustella mietinnöstä. Jos aletaan hyväksyä pyyntöjä siitä, että mietintöjä käsitellään ilman keskustelua, jotta ollaan valmiita klo 12.00 torstaina, niin ihmisten olisi ilmoitettava maanantaina esityslistaa hyväksyttäessä, että keskustelua ei tarvita. Sanoin viimeksi, että tämä on vaarallinen ennakkotapaus, ja sitä se todella on. Keskustelu työjärjestyksen uudistamisesta on ajankohtainen ja kiireellinen, mutta sille varatusta ajasta on otettu pois kaksi tuntia aivan turhaan sillä perusteella, että aikaa tarvittiin muuhun työhön. Näin meille jäi aikaa yksi tunti. Tämä aika pitäisi joko käyttää tai varata uudelleen ajankohtaiseen ja kiireelliseen keskusteluun.
costep_2003-09-22_1_57	Arvoisa puhemies, hyvät kollegat, arvoisa komission jäsen, haluan aluksi kiittää lämpimästi tämän mietinnön laatinutta esittelijä Sterckxiä. Mietintö on todella erinomainen, ja olisin melkeinpä valmis myöntämään sille alusten turvallisuutta ja meriliikenteen tulevaisuutta koskevan pyhän kirjan aseman edellyttäen tietenkin, että siihen sisältyvät ne asiat, joita haluamme viedä eteenpäin, sillä se on hyvin laaja. Muistuttaisin, että meille kerrottiin Prestigen lähteneen Itämereltä ja että Itävaltaa ja Luxemburgia lukuun ottamatta se oli, ainakin teoriassa, kulkenut kaikkien jäsenvaltioiden ohi, joten katastrofi olisi voinut sattua missä tahansa. Siksi tarvitsemmekin teknisten parannusten lisäksi myös turvallisempia merikäytäviä. Olemme useampaan kertaan kuulleet puhuttavan Itämeren vaaranpaikoista, kuten esimerkiksi Kadetrinnesta, jossa alukset yleensä päätyvät kulkemaan väärään suuntaan, niin että läheltä piti -tilanteet ovat lähes päivittäisiä. Siksi siellä tarvitaan pikaisesti pakollista luotsausta, ja tämän asian parlamentti haluaa tuoda esiin. Venäläiset kieltäytyvät hyväksymästä tätä, ja niinpä haluaisinkin, että parlamentti kiinnittää äänestyksessä huomiota nimenomaan tähän ja painostaa Venäjää voimakkaammin tässä asiassa, sillä pakollinen luotsaus on äärimmäisen tärkeää. Toinen huomioni on, että tarvitaan luonnollisesti hätätoimenpiteitä, joissa on selkeät vastuualueet ja joita varten hankitaan riittävästi hinaajia. Ehkäpä komission jäsen De Palacio esittää jälleen ajatuksia siitä, mitä ensimmäisessä kokouksessa sanottiin tämän kysymyksen ja korvausten liittämisestä toisiinsa, sillä se saattaa yksinkertaistaa hätätoimenpiteitä käytännössä. Katastrofeista huolimatta emme saa unohtaa sitä sotkua, jota Euroopan rannikkovesillä aiheutetaan päivittäin. Vuonna 2001 Itämereen päästettiin laittomasti öljyä 390 kertaa ja Pohjanmereen 596. Arvoisa komission jäsen, mielestäni on oikein ja asianmukaista, että olette kerta kaikkiaan esittänyt tällaisen toiminnan luokittelemista rikolliseksi ja siihen puuttumista rikosoikeudellisin keinoin. Sakot eivät ole riittävä keino tähän asiaan puuttumiseksi, eikä siitä enää saa selvitä pelkällä rahalla. Meren saastuttaminen on rikos, ja siitä on saatava asianmukainen rangaistus. Myös tekniikkaa tarvitaan, vaikkei se olekaan ratkaiseva tekijä. Olin erittäin tyytyväinen siihen, että käynnistitte heinäkuussa perustamissopimusten rikkomiseen liittyviä oikeudenkäyntejä kymmentä sellaista jäsenvaltiota vastaan, jotka eivät ole vielä saattaneet osaksi kansallista lainsäädäntöä edes Erikan onnettomuuden jälkeen päätettyjä toimenpiteitä. Tämä on pohjimmiltaan surullista. Noiden kymmenen jäsenvaltion pitäisi hävetä, ja se, että niiden joukossa on puheenjohtajana toimiva valtio, on katkera pala nieltäväksi. Tarvitsemme satamavaltioiden suorittamaa valvontaa ja luokituslaitoksia. Jäsenvaltiot eivät tarvinneet Prestigen onnettomuutta ymmärtääkseen tämän. Päätimme sen Erikan onnettomuuden jälkeen, ja te kaikki sitouduitte itse siihen. Arvoisa komission jäsen, luulen että saatte parlamentin täyden tuen näissä kysymyksissä - joista sekä parlamentti että neuvosto ovat tehneet päätöksiä - jotta voitte vaatia tämän saattamista osaksi kansallista lainsäädäntöä. Jos asia laiminlyödään, neuvosto on vain tekopyhien joukko, emmekä voi antaa kansalaisille mitään takeita turvallisuudesta.
costep_2003-09-23_2_160	Arvoisa puhemies, haluaisin aluksi budjettivaliokunnan jäsenenä kiittää kahta esittelijää, läsnä olevia jäsen Gilliä ja jäsen Mulderia, sekä valiokunnan puheenjohtajaa, jäsen Wynniä, valiokunnassa parhaillaan tehtävästä työstä, joka toivoaksemme saadaan suotuisaan ja myönteiseen päätökseen joulukuussa. Haluaisin viitata maatalouden lukuun ja kiittää komission jäsentä Fischleriä siitä, että hän on täällä tänään. Vaikka emme päässeet Cancúnin kokouksessa tavoitteisiimme, haluan sanoa olevani hänelle erityisen kiitollinen siitä, että hän puolustaa näissä kokouksissa Euroopan maanviljelijöiden ja karjankasvattajien, kaikkein eurooppalaisten ja koko maailmankaupan etuja. Maatalouden lukuun ehdotetuilla tarkistuksilla pyritään ennen kaikkea edistämään eurooppalaisten tuotteiden laatua. Esittämäni tarkistukset on syytä pitää mielessä, sillä yksi perustehtävistämme on eurooppalaisten tuotteiden suojeleminen ja puolustaminen, sillä niiden tuotantomenetelmiltä edellytetään tiukkojen laatu- ja ympäristösäännösten noudattamista. Meidän on myös edistettävä tiedon levittämistä yhteisestä maatalouspolitiikasta. Nyt kun yhteistä maatalouspolitiikkaa muutetaan, kansalaisten on tärkeää saada tietää, mikä tämä politiikka on ja ennen kaikkea mitä mahdollisuuksia se tarjoaa Euroopan maataloudelle ja karjankasvatukselle. Olen korostanut erityisesti vakuutusjärjestelmien ottamista käyttöön maataloudessa, ja toivoisin tämän tapahtuvan ja näkyvän vuoden 2004 talousarviossa. Lopuksi haluaisin mainita varojen palauttamisesta Forest Focus -ohjelmalle eli metsäpalojen ehkäisemiselle ja torjumiselle, sillä jollei metsäpaloja ehkäistä ja torjuta, seuraukset voivat olla ympäristön kannalta erittäin dramaattiset, kuten olemme tänä kesänä nähneet.
costep_2004-01-15_1_27	Arvoisa puhemies, hyvät kollegat, direktiivin alkuperäisenä tarkoituksena oli yksinkertaistaa asioita ja varmistaa osana SLIM-ohjelmaa, että unionin säädöstekstien määrää vähennettäisiin mahdollisimman paljon ja että teksteistä tehtäisiin kansalaisille helppotajuisempia. Epäilen suuresti todellista onnistumistamme tässä direktiiviehdotuksessa. Kuten kaikki tiedämme, Euroopan unionilla on ollut vuosikymmeniä alakohtaiset toimivat direktiivit, joilla säädellään lukuisia koulutusta vaativia ammatteja ja jotka laadittiin erityisesti sitä varten, että kyseisille ammateille saataisiin suotuisat tunnustamisedellytykset. Jos nyt lähestymme niitä sillä periaatteella, että ne on kaikki koottava yhteen ja että yhtä direktiiviä on sovellettava samalla tavalla puuseppämestareihin kuin lääkäreihin ja kirurgeihin, olen vakuuttunut siitä, ettei tulos ole lopulta millään tavalla järkevä. Tämän takia ryhmäni enemmistö halusi säilyttää alakohtaiset direktiivit. Suurin osa valituksista ei ole itse asiassa kohdistunut säänneltyihin aloihin vaan sääntelemättömiin eli niihin, joita alakohtaiset direktiivit eivät kata. Yrityksistämme huolimatta näkemystä ei hyväksytty valiokunnassa. Tämän takia nyt on luonnollisesti ollut tarpeen esittää lukuisia tarkistuksia, joissa otetaan yhä enemmän osia alakohtaisista direktiiveistä yleiseen direktiiviin. Lopputulos ei juurikaan yksinkertaista yhteisön lainsäädäntöä, vaan lainsäädännöstä on päinvastoin tullut entistä byrokraattisempaa, monimutkaisempaa, vaikeatajuisempaa ja tehottomampaa. Se on täysi vastakohta sanalle, joten nimittäisin direktiiviä englanninkielisellä termillä . En tietenkään ole sitä mieltä, että on hyvän lainsäädäntötavan mukaista antaa ensin lääkäreitä koskeva direktiivi, jota ei ehditä edes panna täytäntöön jäsenvaltioissa vaan joka kumotaan ja sisällytetään lopulta tähän direktiiviin. Totean lyhyesti, että kuulemisten tarkoituksena oli viime kädessä pikemminkin estää jotakin entistä pahempaa tapahtumasta kuin saada aikaan jotakin hyvää. Oikeudellisten ja sisämarkkina-asioiden valiokunnan aikaansaannoksella estetään jotakin entistä pahempaa tapahtumasta, mutta sillä ei saada aikaan mitään hyvää. Äänestämme sen puolesta, sillä mitään muuta ei ole saatu aikaan.
costep_2004-03-11_1_25	Arvoisa puhemies, minäkin haluan edellisten puhujien tavoin ilmaista syvän osanottoni Espanjan kansalle sekä räjähdyksen uhreille ja heidän omaisilleen. On todella vaikeaa siirtyä esityslistan asioihin. Aiheena ovat kuitenkin terveydenhuolto ja vanhustenhuolto, jotka ovat erittäin tärkeitä asioita. Tämä mietintö saa tämänpäiväisessä täysistunnossa kaikesta päätellen erittäin laajan kannatuksen, mikä on erinomaisen kaikkien ryhmien välisen yhteistyön ansiota. Haluan esittää siitä lämpimät kiitokset kaikille kollegoille, ennen kaikkea kollega Mantovanille. Totean lisäksi, että mietintöni liittyy hänen vuosi sitten laatimaansa mietintöön, ja tuolloin esittämämme vaatimukset ovat nyt aivan yhtä ajankohtaisia kuin silloin. Ongelmat ovat pikemminkin kärjistyneet. Tarkoitan pitkiä odotusaikoja hoitoon pääsyssä, pahenevaa henkilöstöpulaa ja hälyttäviä raportteja joidenkin hoitolaitosten epäinhimillisistä oloista. Hallituksetkin ovat jo oivaltaneet, että on todellakin tärkeää järjestää jäsenneltyä Euroopan laajuista kokemustenvaihtoa sekä terveydenhuollon että vanhustenhuollon alalla. Korkean tason pohdintaprosessin tulokset puhuvat puolestaan, mutta emme saa enää tuhlata aikaa. Kehotamme siksi Eurooppa-neuvostoa tekemään kesäkuussa vihdoin periaatepäätöksen avoimen koordinointimenetelmän soveltamisesta ja laatimaan yksityiskohtaisen aikataulun. Yhteisistä tavoitteista ja indikaattoreista on sovittava kevääseen 2006 mennessä. Terveyspolitiikan alan avoin koordinointimenetelmä sisältyy myös valmistelukunnan sopimusehdotukseen - ja siinä mainitaan tietenkin myös Euroopan parlamentin asianmukaisesta osallistumisesta. Jos jäsenvaltiot haluavat taata jatkossakin terveydenhuoltojärjestelmien ja vanhustenhuollon saatavuuden, laadun ja taloudellisen kestävyyden, meidän on lisättävä ennen kaikkea ennaltaehkäisyä ja avoimuutta. Ennaltaehkäisylle ja terveyden edistämiselle on annettava sekä yhteisössä että jäsenvaltioissa yhtäläinen asema hoitavan lääketieteen kanssa. Muuten emme kohta enää pysty huolehtimaan lisääntyvästä potilasmäärästä. Avoimuus on taas välttämätön edellytys laadulle ja terveydenhuoltojärjestelmien resurssien optimaaliselle hyödyntämiselle. Lääketieteellisten palvelujen laatu on pystyttävä toteamaan huomattavasti selkeämmin kuin tähän mennessä. Enää ei saa tuhlata paljon rahaa huonoon laatuun. Potilasjärjestöillä on tässä erittäin tärkeä merkitys, ja niiden on osallistuttava jatkossa tiiviimmin kaikkiin terveyspolitiikkaa koskeviin päätöksiin. Kaikkien jäsenvaltioiden on lisäksi hyväksyttävä potilaslaki tai potilasperuskirja. Tarvitsemme myös potilaiden oikeuksia koskevat yhteiset eurooppalaiset standardit, jotta voimme vahvistaa sellaisten potilaiden oikeusturvaa, jotka sairastuvat ulkomailla ja saavat siellä hoitoa. Eurooppalaisen potilaan oikeuksien peruskirjan hyväksyminen olisi todellakin suuri läpimurto, joten kehotamme komissiota ja jäsenvaltioita laatimaan yhteiset perusteet tätä tarkoitusta varten. Euroopan yhteisöjen tuomioistuin on käsitellyt tuomioissaan hoitokustannusten korvaamista toisessa Euroopan valtiossa, mutta avoimia kysymyksiä on kuitenkin vielä paljon. Odotammekin komissiolta ehdotuksia paitsi siitä, miten potilaiden oikeusturvaa voidaan parantaa, myös siitä, miten kansallisia terveydenhuoltojärjestelmiä voidaan suojella sisämarkkinasääntöjen mahdollisilta haitallisilta vaikutuksilta. Pysyvän asiantuntijakomitean olisi valvottava yhteisön säännöstön vaikutuksia ja esitettävä kertomuksia säännöllisin väliajoin. Terveys ei ole mikään taloudellinen hyödyke. Terveydenhuoltopalvelumme perustuvat solidaarisuuteen, ja tätä solidaarista luonnetta on varjeltava. Myös pitkäaikaishoito ja vanhustenhuolto ovat kaikille jäsenvaltioille suuria haasteita. Meidän on pohdittava yhdessä strategioita, joilla voimme liittää terveydenhuolto- ja hoitopalvelut tehokkaasti toisiinsa, edistää kotihoitoa sekä huolehtia siitä, että hoitolaitoksia on riittävästi. Lisäksi tarvitsemme sekä kotihoitoa että laitoshoitoa koskevat selkeät standardit, ja ennen kaikkea tarvitaan säännöllistä ja riippumatonta laadunvalvontaa. On siis vielä paljon tehtävää, jotta pystymme pitkällä aikavälillä säilyttämään solidaariseen terveyspolitiikkaan perustuvan eurooppalaisen mallimme.
costep_2004-10-27_1_154	Arvoisa neuvoston puheenjohtaja, kiitokset seikkaperäisestä vastauksesta. Haluaisin esittää vain yhden lisäkysymyksen: viittasitte seurantaan, jonka hoitaa pääasiassa assosiaationeuvosto, mikäli oikein ymmärsin. Oman Münchenin vaalipiirini äänioikeutettujen nimenomaisten kysymysten perusteella tiedustelen, voiko yleisö jättää yksittäisiä valituksia viivästyksistä tai lahjonnasta neuvostolle tai assosiaationeuvostolle suoraan, ja jollei voi, mikä toimielin on vastuussa näiden valitusten vastaanottamisesta niin, että niitä voidaan sen jälkeen käsitellä osana seurantaprosessia.
costep_2005-01-13_1_96	Arvoisa puhemies, 26. tammikuuta tulee kuluneeksi kaksi vuotta siitä, kun munkki Lobsang Dhondup teloitettiin. Teloitus herätti vastalauseita kaikkialla maailmassa, ja myös parlamentin laati asiasta päätöslauselman. Peking ei kuitenkaan reagoinut mitenkään. Tammikuussa 2003 pyrimme estämään hänen hengellisen johtajansa, lama Tenzin Delek Rinpochen teloituksen, ja samoin teimme marraskuussa 2004, jolloin teloituksen täytäntöönpanolle asetettu kahden vuoden lykkäysaika umpeutui. Eilen täällä Strasbourgissa käydyssä keskustelussa Kiinan suurlähetystön edustajat vakuuttivat minulle, että on hyvin mahdollista, että kuolemantuomio muutetaan elinkautiseksi vankeusrangaistukseksi. Euroopan kansanpuolueen (kristillisdemokraatit) ja Euroopan demokraattien ryhmän mielestä tämä lausunto merkitsee sitä, että parlamentin ja muiden tahojen tekemät monet aloitteet ovat onnistuneet. Emme ole missään vaiheessa lakanneet tuomasta asiaa julki, ja olemme aina onnistuneet saamaan asialle muiden parlamenttien ja ihmisoikeusjärjestöjen tuen. Olemme kehottaneet yhä uudelleen neuvostoa ja komissiota painostamaan Kiinan valtaapitäviä, jotta nämä muuttaisivat toimintatapojaan. Vaatimuksemme ovat edelleen asialistalla. Uudessa oikeudenkäynnissä käsitellään syytteitä, jotka koskevat sabotaasia ja osallisuutta pommi-iskuihin. Oikeudenkäynnissä on noudatettava oikeusvaltion periaatetta, ja kansainvälisten tarkkailijoiden on valvottava sitä. Pohjimmiltaan Kiinan ihmisoikeustilanne on muuttunut valitettavasti vain hyvin vähän. Maanalaiseen kirkkoon kuuluva piispa Julius Jia Zhiguo pidätettiin äskettäin. Aseidenvientikieltoa on siis jatkettava. Hänen mahdollinen armahduksensa avaa uusia mahdollisuuksia, ja toivon, että voimme hyödyntää niitä. Pyrimme nyt ja myös jatkossa siihen, että vähemmistöjen oikeudet tunnustetaan ja että oikeus uskonnon harjoittamiseen hyväksytään. Yksi tärkeä askel tähän suuntaan olisi vuoropuhelun käynnistäminen Dalai Laman edustajien kanssa.
costep_2005-02-22_1_177	Arvoisa puhemies, arvoisa komission varapuheenjohtaja, hyvät parlamentin jäsenet, Euroopan kansanpuolueen (kristillisdemokraatit) ja Euroopan demokraattien ryhmä haluaa onnitella esittelijä Groschia erinomaisesta mietinnöstä, joka koskee komission ehdotusta kolmanneksi direktiiviksi ajokorteista. Hän on esittänyt yksityiskohtaisia parannusehdotuksia, jotka liittyvät yhtenäisen eurooppalaisen ajokorttimallin tulevaan käyttöönottoon, ja ennen kaikkea hän on laatinut kansalaisten etujen mukaisia säännöksiä, jotka koskevat esimerkiksi asuntovaunuja ja matkailuautoja. Lisäksi hän on tehnyt selkeitä parannusehdotuksia niin kutsutun ajokorttiturismin torjumiseksi. Liikenneturvallisuutta ei voida edistää siten, että kansalaiselle, jolta on hyvästä syystä otettu ajokortti pois jossakin valtiossa, myönnetään välittömästi uusi ajokortti naapurimaassa. Tämän huomioon ottaen esittelijä Grosch on tehnyt erinomaista työtä ajokorttiturismin poistamista koskevan periaatteen parissa. Mietinnössä on kuitenkin kaksi kohtaa, joita ryhmäni ei hyväksy. Arvoisa varapuheenjohtaja, vastustamme komission tavoin käytössä olevien ajokorttien vaihtamisvelvollisuutta. Liikenneturvallisuutta ei voida millään tavoin parantaa määräämällä, että ihmisten on mentävä viranomaisen luo, teetettävä uusi valokuva ja tilattava uusi ajokorttiasiakirja. Tällainen järjestely korkeintaan helpottaa poliisin suorittamia tarkastuksia mutta ei millään lailla paranna liikenneturvallisuutta. Jos poliisitarkastusten helpottumisen tuomaa hyötyä verrataan siihen vaivaan ja hankaluuteen, jonka tämä järjestely aiheuttaisi kuljettajille - kymmenettuhannet tai kenties jopa useammat heistä eivät aja koskaan toisessa jäsenvaltiossa, mutta heidän pitäisi kuitenkin hankkia uusi ajokortti - kyseisestä järjestelystä on enemmän haittaa kuin hyötyä, joten ryhmäni yhtyy komission kantaan ja vastustaa tällaista säännöstä. Toinen mietinnön kohta, jota emme hyväksy, liittyy ajokorttiasiakirjojen voimassaoloajan rajoittamisvelvollisuuteen. Sekään ei paranna millään tavoin liikenneturvallisuutta. Se vain tarkoittaa, että ihmisten on mentävä viranomaisen luo, teetettävä uusi valokuva ja tilattava uusi ajokorttiasiakirja, vaikka luvan myöntäminen perustuu edelleen voimassa olevaan alkuperäiseen ajokokeeseen, kuten esittelijä aivan oikein toteaa. Hyvät parlamentin jäsenet, pyydän teitä auttamaan meitä tukemalla kantaamme Euroopan kansalaisten edun vuoksi. Emme halua käytössä olevien ajokorttien vaihtamisvelvollisuutta emmekä niiden voimassaoloajan rajoittamista.
costep_2005-04-28_1_116	Jäsen Coveneyn mietinnössä esitetty yleiskuva ihmisoikeuksien suojelusta maailmassa on valitettavan täsmällinen. Kun tarkastelemme tätä mietintöä omasta etuoikeutetusta tilanteestamme käsin ja omalta puoleltamme maailmaa, on väistämätöntä, että tunnemme velvollisuudeksemme ryhtyä tehokkaisiin yhteisiin toimiin ihmisoikeuksien suojelemiseksi (ja demokratian suojelemiseksi, sillä älkäämme unohtako, että nämä kaksi käsitettä ovat luonnostaan yhteydessä toisiinsa; ilman demokratiaa ei ole myöskään ihmisoikeuksien suojelua). Kun aihe on näin laaja, kaikkien näkökohtien käsitteleminen on mahdotonta, mutta yhden näkökohdan haluan nostaa esiin. Olen huolissani siitä, ettei monille eurooppalaisille poliitikoille ole selvää - vaikkei tämä olekaan ainoastaan eurooppalaisten poliitikkojen puute - että terrorismi on kaikkein suurin uhka yhteiskunnillemme ja että se on uhka kansalaisillemme (en korosta, että he ovat viattomia kansalaisia, sillä tämä tarkoittaisi, että mikäli kansalaiset eivät ole viattomia, terrorismille voisi olla jonkinlainen oikeutus), yhteiskunnillemme, näiden yhteiskuntien edustamalle mallille ja demokratialle itselleen. Lähettäkäämme tällä mietinnöllä selkeä viesti siitä, että Euroopan unioni aikoo edistää määrätietoisesti ihmisoikeuksia ja demokratiaa.
costep_2005-10-13_1_39	Arvoisa puhemies, tuemme mietinnön perustavoitetta ja suhtaudumme myönteisesti muutoksiin, joita on suunniteltu määritelmiin ja useisiin teknisiin säännöksiin. Sellaiset keskustelut ovat aina kiihkeitä, joissa käsitellään komission ehdotuksia, jotka saattavat pitkällä tai lyhyellä aikavälillä johtaa kalastustoimintaa koskeviin rajoituksiin, eikä tämä ehdotus ollut poikkeus. Valiokunnan äänestyksen lopputuloksesta ei ehkä käy ilmi se, että useista kohdista päästiin kompromissiin vasta perusteellisten keskustelujen jälkeen. Haluankin kiinnittää erityistä huomiota komission ehdotuksen 12 artiklaan, jossa käsitellään ajoverkkojen käytön rajoituksia ja kieltoa. Ryhmämme on aiemmin tukenut kaikkia yrityksiä vähentää tai kieltää näiden laitteiden käyttö. Olemme siis sitä mieltä, että myös Itämerellä on sovellettava samoja tiukkoja sääntöjä, jotka koskevat muita Euroopan unionin kalastusalueita, joilla ajoverkot ovat olleet kiellettyjä jo vuosia, jotta pienillä valailla ja delfiineillä olisi paremmat selviytymismahdollisuudet. Ryhmämme torjuu yritykset kumota nykyinen ajoverkkojen käyttökielto. Jokapäiväinen käytäntö osoittaa kuitenkin, ettei voimassa oleva oikeuskehys auta mitään, ellei sitä kyetä valvomaan käytännössä yksinkertaisesti ja tehokkaasti. Tässä piilevät mielestäni suurimmat vaikeudet, ja toivon, että tämä oikeuskehys johtaa tulevaisuudessa tiukempaan valvontaan.
costep_2005-10-24_1_46	Arvoisa puhemies, arvoisa komission jäsen, hyvät parlamentin jäsenet, olen iloinen siitä, että ohjelma on olemassa nykyisessä muodossaan. Siihen ovat vaikuttaneet kaikki ne kokemukset, joita olemme saaneet Sokrates-ohjelmasta viimeisten kymmenen vuoden aikana, ja olemme yrittäneet välttää vanhoja virheitä ja edetä uusia polkuja. Koska sananlaskussakin sanotaan, että Roomaan on monta tietä, parlamentti on sisällyttänyt ehdotukseen jopa entistä useampia uusia lähestymistapoja, ja meidän olisi pyrittävä tarkastelemaan perusteellisesti niistä jokaista vähintäänkin kerran. Sallinette minun selventää kokonaisuuden vuoksi, mistä alaohjelmista nyt on kyse: ohjelma liittyy yleisesti yleissivistävään ja ammatilliseen koulutukseen, ja on hyvä asia, että ammatillinen koulutus on nyt mukana ohjelmassa. Ohjelman ansiosta jokainen voi osallistua koulutusohjelmiin käytännöllisesti katsoen kehdosta hautaan. Ensimmäinen kaikille avoin ohjelma on Comenius. Se on suunnattu niille, joiden on joka tapauksessa käytävä koulua; niille, joille koulunkäynti on pakollista. Se antaa mahdollisuuden ymmärtää jo nuorena, mitä tarkoitetaan kulttuurieroilla tai tiettyjä aiheita koskevalla eri maiden yhteisellä lähestymistavalla. Tämän jälkeen tulee Erasmus-ohjelma, jonka ansiosta oppilaat voivat sen jälkeen, kun heistä on tullut opiskelijoita, viettää osan opiskeluajastaan jossakin toisessa Euroopan maassa ja viedä nämä opit aikanaan mukanaan kotimaahansa. Leonardo-ohjelma on sen kanssa rinnakkainen ohjelma, jonka avulla oppisopimuskoulutettavat ja harjoittelijat voivat suorittaa osan koulutuksestaan työpaikkaharjoittelun muodossa jossakin toisessa Euroopan maassa. Neljäs ohjelma Grundtvig liittyy aikuiskoulutukseen, ja viidennellä ohjelmalla, joka on nimetty Jean Monnet'n mukaan, annetaan tukea. Näissä ovat mukana teidän mainitsemanne tunnetut laitokset, ja haluamme lisätä näihin kaksi muuta laitosta. Toivon, että parlamentti suostuu tähän. Haluamme kuitenkin tukea vastakin Jean Monnet -oppituoleja ja kaikkia sellaisia toimia, jotka jo sisältyvät ohjelmaanne. Lisäksi on monialaisia ohjelmia, joilla tuetaan toimia, jotka ovat päällekkäisiä jo mainittujen alakohtaisten ohjelmien kanssa. Tämä koskee etenkin aineiston kehittämistä kielten oppimiseksi, tieto- ja viestintätekniikan käyttämiseksi koulutuksessa ja parhaiden käytäntöjen levittämiseksi kansallisella, alueellisella ja paikallisella tasolla. Olemme tehneet lisäparannuksia ehdotuksiinne ja korostaneet etenkin sitä, että Comenius-kumppanuuksien ansiosta joka viidestoista oppilas, eikä joka kahdeskymmenes oppilas, voisi viettää kouluvuoden ulkomailla, jolloin yhteensä kuusi miljoonaa keskiasteen oppilasta voisi viettää vuoden vaihto-oppilaana jonkin toisen EU:n jäsenvaltion koulussa. Olen varmistanut yhdessä kulttuuri- ja koulutusvaliokunnan muiden jäsenten kanssa, että myös opettajien eurooppalaista tietoisuutta voidaan parantaa uudella Comenius Regio -ohjelmalla. Olemme myös ehdottaneet, että Erasmus-ohjelman liikkuvuusapurahaa, joka on pysynyt muuttumattomana vuodesta 1993, olisi nostettava, sillä 150 euroa on riittämätön rahasumma, jotta sen avulla voisi asua ja opiskella ulkomailla, minkä vuoksi vanhemmilta, isovanhemmilta ja sukulaisilta saatu tuki on välttämätön. Meidän olisi kuitenkin mahdollistettava se, että kaikki opiskelijat voivat osallistua tämänkaltaisiin vaihto-ohjelmiin, minkä vuoksi ehdotamme, että kuukausiapurahaa lisätään hieman enemmän kuin komissio on ehdottanut. Minulle ja komissiolle on tietenkin yhtä lailla tärkeää, että vähennämme asianmukaisesti byrokratiaa. Apurahojen myöntämiseen ja maksamiseen liittyvien hallinnollisten ja rahoituksellisten rajoitteiden on oltava oikeassa suhteessa maksettuihin summiin nähden. Sallinette minun tarkastella lyhyesti rahoitusta koskevaa kysymystä. Tänään tarkasteltavana olevia rahoitusresursseja varten on saatu vain viitteellisiä lukuja. Kukaan ei tiedä, paljonko meillä on käytettävissä vuoden 2007 jälkeen. Siksi - komission, jäsen Bögen valiokunnan ja meidän valiokuntamme - luvut ovat pelkästään suuntaa-antavia. Meidän on odotettava ja katsottava, mitä saamme seuraavalta neuvoston puheenjohtajavaltiolta, ja siksi kulttuurivaliokunta on ottanut vapauden ylittää komission ehdottamat luvut ja mennyt myös hieman Bögen valiokunnan sopimia lukuja pidemmälle. Meidän tulisi toimia tältä osin suunnannäyttäjänä; yleissivistävä ja ammatillinen koulutus on ensisijaisen tärkeä osa Lissabonin strategiaa. Me tarvitsemme sitä, ja sen turvaamiseksi tarvitsemme Euroopan unionin jäsenvaltioiden hallituksilta enemmän rahaa kuin ne ovat valmiita antamaan käyttöön. Arvoisa komission jäsen, kiitos siitä työstä, jota henkilöstönne on tehnyt!
costep_2005-10-27_1_113	Arvoisa puhemies, 18. marraskuuta 2004 ja 13. tammikuuta 2005 antamillamme päätöslauselmilla sekä valtavalla diplomaattisella protestilla ja ihmisoikeusjärjestöjen toimilla oli jotain tuloksia, sillä niiden johdosta kunnioitetun lama Tenzin Delek Rinpochen kuolemantuomio muutettiin elinkautiseksi. Kiinan viranomaiset pitävät häntä rikollisena sekä syyttävät häntä valtion turvallisuuden horjuttamisesta ja osallisuudesta pommi-iskuihin, täysin ilman todisteita. Ne kieltävät häneltä sellaisen oikeudenmukaisen oikeudenkäynnin, johon osallistuisi kansainvälisiä tarkkailijoita. Olen täysin samaa mieltä kahden edellisen puhujan kanssa siitä, että todellinen syy Tenzin Rinpochen vangitsemiseen on hänen suuri vaikutusvaltansa tiibetiläisiin ja Dalai Laman tukeminen. Kuolemantuomio voi olla kumottu, mutta näyttää siltä, että se toteutetaan toisella tapaa: Tenzin Rinpoche ei pysty enää puhumaan eikä liikkumaan kidutuksen ja eristyssellissä pidon vuoksi, ja hänen henkensä on vaakalaudalla. Kaikki parlamentin poliittiset ryhmät vaativat Kiinan viranomaisia parantamaan välittömästi Tenzin Rinpochen vankilaoloja ja noudattamaan tiukasti vankien kohtelua koskevaa YK:n sopimusta. Vaadimme, että kidutustapauksia käsittelevän YK:n erityisvaltuutetun Manfred Nowakin annetaan vierailla Tenzin Rinpochen luona. Hän saapuu Kiinaan tiedustelukäynnille kolmen viikon kuluttua. Euroopan komission, neuvoston ja jäsenvaltioiden on pystyttävä liittämään läheisesti toisiinsa poliittisten vankien kohtalo Kiinassa ja maalle asetettu aseidenvientikielto. Vientikieltoa on jatkettava ilman mitään myönnytyksiä niin kauan kuin ihmisoikeusrikkomuksia tapahtuu. Kiinan Brysselin-edustusto on yrittänyt väittää, että tämä on Kiinan sisäinen asia, eikä ulkopuolisilla järjestöillä tai yksilöillä ole oikeutta puuttua asiaan. Nämä ylimieliset toteamukset ovat jälleen yksi esimerkki siitä, ettei 5. syyskuuta järjestetystä EU:n ja Kiinan huippukokouksesta saatu tyydyttäviä tuloksia, eikä ihmisoikeusvuoropuhelu ole johtanut konkreettisiin parannuksiin. Euroopan kansanpuolueen (kristillisdemokraatit) ja Euroopan demokraattien ryhmä haluaa korostaa, että kansainvälisiä normeja ja arvoja on kunnioitettava. EU voi lähettää vahvan viestin kaikille niille, joita vainotaan poliittisista, uskonnollisista tai kulttuurisista syistä, vaatimalla, että minkä tahansa maan kanssa tehtävän yhteistyön edellytys on poikkeuksetta se, että maa noudattaa ihmisoikeuksia. Niiden maiden, jotka haluavat vastakkainasettelun sijasta yhteistyötä, on noudatettava ihmisoikeuksia ja varottava rikkomasta niitä, sillä ihmisoikeudet ovat universaaleja.
costep_2005-12-12_1_126	Arvoisa puhemies, hyvät parlamentin jäsenet, minusta Euroopan unionin laajuisen yritysverotuksen yhdenmukaistamista koskevan kysymyksen on jo aika tulla käsiteltäväksemme. Se, että EU:ssa on rinnakkain käytössä 25 erilaista verojärjestelmää, jotka eroavat toisistaan selvästi paitsi veroasteiden myös voiton laskentamenetelmän suhteen, on kymmenen viime vuoden aikana johtanut ennen kaikkea siihen, että yritysveron osuus julkisten varojen lähteenä on laskussa ja yhä suurempi osa verorasituksesta kohdistuu kansalaisiin, jotka ansaitsevat tavanomaista palkkaa työskentelemällä jonkun muun palveluksessa, tai kuluttajiin. Viimeksi mainittu tilanne on pahin vaihtoehto, kun tarkastellaan vaikutuksia yhteiskuntaan ja talouskasvuun. Nimenomaan tällä tavalla annetaan erityisesti suurille monikansallisille yrityksille kaikki mahdollisuudet minimoida verorasituksensa. Siirtohinnoittelu ja tappioiden siirrot ovat niille vain kaksi suosituinta tapaa varmistaa, että voitot näkyvät kirjanpidossa juuri siellä, missä verottaja on vähiten kärkäs ojentamaan kätensä. Tällaisen verojen polkumyynnin lisäksi erilaisten verojärjestelmien olemassaolo on aiheuttanut kilpailua veroasteiden pienentämiseksi. Esimerkiksi keskimääräinen yhtiöaste on laskenut yhteensä 15 prosenttiyksikköä EU:n vanhoissa jäsenvaltioissa 1980-luvun lopulta lähtien. Esimerkiksi eräs Mannheimin yliopistossa tehty pitkäaikainen tutkimus osoittaa, etteivät nämä vähennykset ole millään tavalla nimellisiä. Tutkimuksen mukaan Euroopan 50 suurimman yritysryhmittymän tosiasiallisesti maksama veromäärä oli 36 prosenttia vuonna 1988 ja pelkästään 31 prosenttia vuonna 2000, mikä tarkoittaa, että on annettu pois ja heitetty hukkaan miljardeja euroja valtion tuloja. Kummallista kyllä, Euroopan johtava maa verojen polkumyynnissä - erityisesti, kun on kyse yritysveroista - ei ole sen paremmin mikään Itä-Euroopan valtio kuin Irlantikaan, vaan Saksan liittotasavalta - jota pidetään korkean verotason maana. Siellä entinen Schröderin hallitus ajoi läpi verouudistuksen - perustellen toimiaan viittaamalla Euroopassa käytävään verokilpailuun - ja pysäytti yhtiöverotuoton kehityksen kertakaikkisesti. Tämä mielettömyys, jossa yritykset saavat valtavia voittoja samanaikaisesti kuin ne osallistuvat yhä vähemmän koko yhteisön rahoitukseen ja jossa keski- ja pienituloisten - sekä kulutusverojen välityksellä jopa eläkeläisten ja työttömien - on korvattava vajaus, voidaan lopettaa ainoastaan yhdenmukaistamalla verot koko Euroopan unionin alueella. Mielestäni ei kuitenkaan riitä, että yhdenmukaistetaan vain veropohja. Tarvitaan kiireesti Euroopan unionin laajuista vähintään 40 prosentin vähimmäisveroastetta yritysten voitoille ja laajaa veropohjaa. Verojen polkumyyntiä esiintyy kaikkialla, ja tämä on ainoa keino pysäyttää se välittömästi.
costep_2006-10-24_5_2	Arvoisa puhemies, arvoisa komission jäsen Špidla, arvoisa komission jäsen Kyprianou, hyvät kollegat, ensinnäkin haluan kiittää kolmen valiokunnan puheenjohtajia Záborskáa, Florenzia ja Anderssonia sydämellisesti heidän suurenmoisesta yhteistyöstään tämän keskustelun valmistelussa. Arvoisa puhemies, haluan kiittää myös teitä. Rintasyöpä oli esityslistalla kolme vuotta sitten, ja nyt on tulosten alustavan tarkastelun aika, mikä vaikuttaa aivan välttämättömältä. Euroopan unionin 25 jäsenvaltiossa 275 000 naista sairastuu vuosittain rintasyöpään. Rintasyöpäkuoleman riski on toisissa jäsenvaltioissa kaksi kertaa suurempi kuin toisissa. Kaiken huipuksi yhä nuoremmat naiset sairastuvat siihen: pelkästään muutamina viime vuosina alle 40-vuotiaina sairastuneiden naisten määrä on kaksinkertaistunut. Rintasyöpä on edelleen 35-55-vuotiaiden naisten yleisin kuolinsyy. Minua järkyttää kuitenkin myös se, miten radikaaleja hoitokeinoja monissa jäsenvaltioissa edelleen käytetään. Joissakin maissa rinnanpoistoleikkaukset ovat edelleen pikemminkin sääntö kuin poikkeus jopa aivan taudin alkuvaiheessa, vaikka nykyisin 80 prosenttia leikkauksista voidaan tehdä poistamatta rintaa. Kuten huomaatte, edistymme etananvauhtia. Tämä koskee erityisesti uusia jäsenvaltioita, joissa hyödyntämättömät mahdollisuudet ja puutteet ovat pahimmillaan läpi koko hoitoketjun. Rakenteet vaihtelevat edelleen entiseen tapaan riittämättömistä katastrofaalisiin, mikä johtuu ainakin vanhoissa jäsenvaltioissa pikemminkin lääkäreiden taloudellisista eduista ja asemaan liittyvistä eduista kuin valtiontalouden ongelmista. Käsittelen ensimmäiseksi varhaista toteamista. EU:n suuntaviivojen mukaisen kattavan mammografiaseulontaohjelman kehittämisestä johtuvat kertaluonteiset julkiset menot ovat vain 1,25 euroa kansalaista kohti. Olenkin varma, ettei yksikään parlamentin jäsen halua väittää, ettei tällaisia varoja ole käytettävissä. EU:n laajuisen mammografiaseulontaohjelman avulla pelastettaisiin EU:ssa vuosittain 31 000 naisen henki, alennettaisiin terveydenhuoltomenoja ja myöhemmin tuntuvasti koko yhteiskuntaan kohdistuvia kustannuksia. Toistaiseksi vain 11 maalla on sellainen seulontaohjelma, jonka laatu on varmistettu, ja nämä ohjelmat ovat kaikkea muuta kuin jatkuvia. Arvoisa komission jäsen Špidla, teidän on tehtävä loppu kotimaanne käytännöstä, jossa uskotellaan satunnaisen seulonnan täyttävän EU:n vaatimukset. Arvoisa komission jäsen Kyprianou, Kyproksellakin edistytään vielä hyvin verkkaisesti. Tietenkin tiedämme, että olette molemmat meidän puolellamme, mutta olisi silti ollut mukavaa saada komission edistymiskertomus nyt eikä vasta keväällä, jolloin sen on määrä ilmestyä. Kehotamme teitä myös korostamaan painokkaammin mahdollisuutta käyttää rakennerahastovaroja seulontaohjelman kehittämiseen. Silti paraskin varhaiseen toteamiseen tarkoitettu järjestelmä on hyödytön, jos sen jälkeinen hoito on riittämätöntä tai epäasianmukaista. Kerta toisensa jälkeen rintasyöpäleikkaukset ja sairauden hoitotoimenpiteet suoritetaan sairaaloissa hyvin niukalla kokemuksella. Siksi haluan erityisesti kiittää komissiota rintakeskuksia koskevista EU:n suuntaviivoista, jotka saimme siltä viime vuoden jälkeen. Aloite on nyt kuitenkin jäsenvaltioilla, sillä - hämmästyttävää kyllä - koko EU:ssa ainoastaan Yhdistyneessä kuningaskunnassa on nykyisin tällaisia keskuksia. Siksi Euroopan parlamentti kehottaa tänään yhteisessä päätöslauselmassaan myös jäsenvaltioita perustamaan riittävän kattavan rintakeskusten verkoston vuoteen 2016 mennessä. Sellainen on täysin mahdollista toteuttaa vuoteen 2016 mennessä. Koko EU:ssa tarvittaisiin noin 1 800 tällaista keskusta. Silloin kaikilla naisilla olisi mahdollisuus saada samaa parasta mahdollista hoitoa asuinpaikastaan riippumatta. Tarvitsemme nyt myös rintakeskusten sertifiointia koskevat suuntaviivat varmistaaksemme, että rintakeskukset todella toimivat EU:n vaatimusten mukaisesti: kussakin keskuksessa todella tehdään vuosittain vähintään 150 paikallisen rintasyövän leikkausta, asiantuntijat ovat todella erikoistuneet yksinomaan hyvän- tai pahanlaatuisiin rintasairauksiin ja he todella käyvät monitieteisiä neuvotteluja ennen kunkin tyyppistä rintasyöpäleikkausta ja niiden jälkeen. Tässä yhteydessä kehotamme komissiota käynnistämään näiden suuntaviivojen laatimisen todella nopeasti. Kehotamme sitä myös laatimaan rintasairauksiin erikoistuneiden hoitajien työnkuvaa koskevat suuntaviivat. Kyseisten hoitajien tehtävä näissä keskuksissa on erittäin tärkeä, sillä he antavat neuvontaa ja toimivat lääkärien ja potilaiden yhteyshenkilöinä koko hoitoprosessin ajan. Suosionosoituksia
costep_2006-11-15_16_8	Arvoisa puhemies, vihreät näyttävät oppivan hyvää vauhtia. Turvallisuus- ja puolustuspolitiikan alivaliokunnan puheenjohtaja on laatinut mietinnön EU:n sotilaspolitiikasta. Mietintö on nyt kääritty sosialidemokraattiseen pumpuliin ja sen - alun perin selkeä - kieli on menettänyt teränsä. Luonnoksen sanamuodolle, jonka mukaan EU:n pitäisi olla tietyissä olosuhteissa valmis ennaltaehkäisevään sodankäyntiin, ei selvästikään ole enää sijaa: tällainen puhe on epäilemättä liian suoraa. Mietinnössä syyllistytään virheisiin, jotka yhdistetään yleensä EU:n militarisoituun ulkopolitiikkaan. Asiakirjaan sisältyy Euroopan unionin turvallisuusstrategiaa koskeva riskianalyysi, jonka mukaan Euroopan unionin ja sen kansalaisten ensisijaisia uhkia ovat kansainvälinen terrorismi, joukkotuhoaseiden leviäminen, alueelliset konfliktit, valtioiden romahtaminen ja järjestäytynyt rikollisuus. Entä köyhyys, nälkä ja sosiaalinen epätasa-arvoisuus? Mietinnössä puhutaan sotilaallisesta rajavalvonnasta - mietinpä vain, ketä vastaan se on määrä suunnata - ja sotilaallisten keinojen käyttämisestä luonnonvarojen saatavuuden turvaamiseen. EU haluaa luoda strategisen kumppanuuden Naton kanssa: mietinnössä pidetään myönteisenä Naton kasvavia mahdollisuuksia omaksua itselleen rooli sen jäsenvaltioiden ulkopuolella toteutettavissa toimissa. Kaikki tämä sisältyy siis Euroopan parlamentin mietintöön! Mietinnössä vaaditaan myös Euroopan unionin operationaalisten valmiuksien huomattavaa parantamista, myös lento- ja merikuljetusten osalta, ja siviili- ja sotilastoimien yhdistäminen viedään entistäkin pidemmälle. Mietinnössä on kyse vaatimusluettelosta, jonka tarkoituksena on viedä Euroopan unionin aseistaminen entistäkin pidemmälle. Siinä vaaditaan muun muassa lisärahoitusta kriisioperaatioille. Nämä rahat on otettava yhteisön talousarviosta, mikä tarkoittaa uusia rahoitusjärjestelyjä. Athena-mekanismilla pelatun pelin jälkeen meille ehdotetaan nyt virtuaalisten puolustusmäärärahojen käyttöönottoa. Me kaikki tiedämme, että EU:n itsenäiset puolustusmäärärahat kielletään perustellusti Nizzan sopimuksessa. Siksi EU:n kuollut perustuslakisopimus yritetään herättää mietinnössä henkiin sanomalla: korostaa Euroopan perustuslakia koskevan sopimuksen tärkeyttä, sillä se merkitsee huomattavaa edistysaskelta kohti turvallisuus- ja puolustusliittoa. Juuri tämä ajatus on syynä siihen, että vastustamme koko perustuslakisopimusta. Siinähän vaaditaan, että EU:sta on tultava sotilasliitto. Joukossamme on niitä, jotka haluavat EU:sta sotilasliiton, ja tämän mietinnön 51 ja 52 kohdat ovat kuin suoraan heidän toivelistastaan: uusia aseita sekä rahaa niiden ostamiseen ja siihen, että EU:sta voi kehittyä maailmanlaajuinen sotilaallinen toimija. Tämä on väärä tie. EU on tällä hetkellä mukana ainakin 11 sotilas- ja poliisioperaatiossa ympäri maailman, ja uusia on suunnitelmissa. Luetteloon sisältyy nyt myös Afganistan, jossa Naton joukot tappavat yhä enemmän siviilejä. EU haluaa nyt liittyä tähän verilöylyyn mahdollisimman nopeasti, vaikka päivän sana olisi nimenomaan joukkojen vetäminen pois Afganistanista ja muualta. Euroopan unionilla ei ole tarvetta lisävarusteluun: sen on oltava siviilimahti. Nyt tarvitaan aseriisuntaa, ja se on aloitettava heti paikalla.
costep_2006-11-29_13_14	Arvoisa puhemies, Venäjän-suhteemme ovat strategisesti tärkeät. Lähi-idän tapahtumat ja Venäjän hyödyntäminen turvallisuusneuvostossa Iranin ja Pohjois-Korean kaltaisiin ongelma-alueisiin liittyvissä kysymyksissä osoittavat, että Venäjän toiminta EU:n rinnalla näissä kysymyksissä on meille eduksi. Tiedämme myös, että uutta kumppanuus- ja yhteistyösopimusta koskevia neuvotteluvaltuuksia on laajennettava siten, että niihin sisällytetään energian huoltovarmuuden, demokratian ja Venäjän ihmisoikeuksien kaltaiset kysymykset, ja tämän toteuttamiseksi tarvitaan neuvotteluja. Sen sijaan vetosta, joka estää tällaisten kysymyksen ratkaisemisen, ei ole apua. Samalla minusta vaikuttaa äärimmäisen tärkeältä, että komissio ja neuvosto pitävät neuvottelujensa aikana mielessä - voitte halutessanne vedota tähän - että parlamentin on viime kädessä ratifioitava kaikki tällaiset sopimukset. Euroopan parlamentti ei hyväksy sellaista sopimusta, johon ei sisälly tiettyjä kaikkien Euroopan unionin jäsenvaltioiden keskinäisen solidaarisuuden kannalta ratkaisevia ehtoja. Haluan käsitellä yhtä asiaa, joka osoittaa itsestään selvästi, että Euroopan unionin yksimielinen toiminta ulkopolitiikassa on sen omien strategisten etujen mukaista. Samalla totean suoraan, että solidaarisuutta voidaan osoittaa pienemmissäkin asioissa, kuten esimerkiksi Puolan kaupankäyntiin liittyvässä kysymyksessä. Mikäli EU antaa ymmärtää nousevansa sotajalalle kolmannen maan toteuttamien kaupan toimenpiteiden takia silloin, kun ne koskevat Saksaa, Yhdistynyttä kuningaskuntaa tai Ranskaa, ja nostaa asiasta suuren metelin, pienemmät ja uudemmat jäsenvaltiot saavat sen käsityksen, ettei niiden ongelmien käsittelyä pidetä yhtä tärkeänä, ja lopulta EU:n uskottavuus joutuu vaakalaudalle. Kun otetaan huomioon, miten tätä Venäjän ja Puolan väliseen kauppaan liittyvää kysymystä on toistaiseksi käsitelty, ymmärrän täysin Puolan tarkoitusperät. Mitkään toimet eivät nyt kohdistu yksittäiseen maahan yksinkertaisesti siitä syystä, että EU:lla on yhteinen kauppapolitiikka. Näin ollen pyydän komissiota ja kaupasta vastaavaa komission jäsentä asettamaan tämän etusijalle tulevaisuudessa, mitä ei tehty Puolan takia tai varsinkaan Iranin ja Tanskan välisessä asiassa yhdeksän kuukautta sitten. Mielestäni komission on ymmärrettävä, että näin annetaan jäsenvaltioissa eläville ihmisille tärkeä osoitus siitä, että heidän huoliinsa suhtaudutaan vakavasti ja että heistä välitetään. Näin helpotetaan yhteisymmärrykseen pääsyä muista kysymyksistä.
costep_2007-03-12_21_3	Arvoisa puhemies, arvoisa neuvoston edustaja, arvoisa komission jäsen, hyvät parlamentin jäsenet, neuvosto, komissio ja parlamentti ovat päässeet vain kuuden kuukauden kuluessa sopimukseen tämän direktiivin muuttamisesta, joka koskee toiminnan vakauden arvioimista hankittaessa ja lisättäessä omistusosuuksia rahoitusalalla. Talous- ja raha-asioiden valiokunnan nopean toiminnan ja määrätietoisten kolmikantaneuvottelujen ansiosta on mahdollista saattaa tämä asia päätökseen kevään aikana, jos Ecofin-neuvosto hyväksyy asian 27. maaliskuuta pidettävässä kokouksessa. Tämä osoittaa selvästi kansalaisille, että myös 27 jäsenvaltion Euroopan unioni pystyy toimimaan ja tekemään nopeasti tärkeitä päätöksiä ja vieläpä näin monimutkaisessa asiassa, kuten komission jäsen juuri totesi. Tämän vuoksi haluankin kiittää puheenvuoroni aluksi lyhyesti kaikkia työhön osallistuneita hyvästä yhteistyöstä. Osoitan kiitokseni ennen kaikkea varjoesittelijöille Purvisille ja Muscatille, valiokunnan puheenjohtajalle Berèsille ja kaikille niille parlamentin jäsenille, jotka ovat tehneet mahdolliseksi sen, että kaikki poliittiset ryhmät voivat huomenna hyväksyä direktiivin yhtenä ryhmänä toimitettavassa äänestyksessä. Haluan korostaa myös rakentavaa yhteistyötä Välimeren maiden edustajien kanssa. Saimme heidät vakuuttuneiksi siitä, että heidän kotimaissaan yleisiä pirstaleisia omistusrakenteita koskevat seikat on otettu huomioon. Viimeiseksi esitän vielä sydämelliset kiitokset neuvoston puheenjohtajavaltioille Suomelle ja Saksalle sekä komissiolle, jotka olivat mukana hankkeessamme taitavasti ja varmistivat saumattoman yhteistyön. Tämä direktiivin muutos on tarpeen. On ollut useampiakin tapauksia, joissa yritys ei ole onnistunut lisäämään omistusosuuksia ulkomaisissa yrityksissä tai hankkimaan niitä itselleen. Syynä tähän on ollut yksinkertaisesti se, ettei ole ollut selkeää oikeuskehystä, jossa säädettäisiin yhtenäisistä arviointiperusteista ja siten valvontaviranomaisten yhtenäisestä menettelystä. Tämä muuttuu nyt. Komission viime syksynä esittämän direktiiviehdotuksen tavoitteena on lisätä oikeusvarmuutta, parantaa ennustettavuutta ja selkeyttää päätöksentekoprosessia. Koska kaikki osapuolet ovat yksimielisiä näistä asioista, olemme tukeneet ehdotusta. Kaikki kolme toimielintä eli komissio, neuvosto ja parlamentti ovat sitä mieltä, että on edettävä tähän suuntaan ja että tarvitaan mahdollisimman suurta yhdenmukaistamista, jotta voidaan todella luoda tasavertaiset mahdollisuudet kaikille markkinatoimijoille Euroopan unionin kaikissa jäsenvaltioissa. Tästä huolimatta joistakin kysymyksistä oli tietysti erilaisia mielipiteitä. Näin oli erityisesti kysymyksissä, jotka koskivat arviointiajanjaksoa ja myös vaihtoehtoisia menettelytapoja tapauksessa, jossa päätös on kielteinen, eli kun omistusosuuksien hankkimista tai koko yrityksen ostoa koskeva hakemus hylätään. Nämä ongelmat saatiin kuitenkin lopulta ratkaistua neuvottelemalla, ja asiasta päästiin yhteisymmärrykseen. Tämän ansiosta rajatylittävä luottolaitosten, vakuutusyritysten ja sijoituspalveluyritysten sulautuminen helpottuu vastaisuudessa entisestään. Tähän on seuraavat neljä syytä. Ensinnäkin valvontaviranomaisilla on vastaisuudessa enintään 60 päivää aikaa tehdä päätös omistusosuuksien lisäyksestä. Ajanjakson saa keskeyttää vain kerran 20 päivän ajaksi lisätietojen pyytämisen vuoksi, jos hankkijaehdokas on kotoisin Euroopan unionin jäsenvaltioista, ja 30 päivän ajaksi, jos hankkijaehdokas on kotoisin kolmannesta maasta. Erottamalla näin EU:n ja kolmansien maiden yritykset toisistaan otetaan huomioon se, että kolmansien maiden valvonta- ja markkinarakenteet poikkeavat usein EU:n rakenteista ja etteivät EU:n viranomaiset tämän vuoksi aina tunne täysin näiden valtioiden olosuhteita. Näin valvontaviranomaisille on annettava enemmän aikaa, jotta ne voivat hankkia lisätietoja ja arvioida tiedot. Vastaavasti myös kolmansien maiden yritykset tarvitsevat enemmän aikaa tällaisten tietojen laatimiseen, kääntämiseen ja toimittamiseen. Molemmat seikat voidaan taata WTO:n sääntöjä loukkaamatta soveltamalla erilaisia keskeytysajanjaksoja. Toiseksi määritellyt viisi arviointiperustetta ovat selkeitä ja lopullisia. Jäsenvaltiot voivat niiden avulla laatia luettelon tiedoista, jotka hankkijaehdokkaan on esitettävä. On otettava huomioon hankinnan ja hankkijaehdokkaan laatu siten, että kun on kyse yksinkertaisista ja selkeistä omistusosuuksien lisäyksistä, on vaadittava vähemmän tietoja kuin silloin, kun on kyse monimutkaisista ja mahdollisesti toimialojen rajat ylittävistä operaatioista. Tarkoituksena on, että kahden vuoden kuluttua tämän direktiivin voimaantulosta komissio tarkastelee, ovatko tietoja koskevat pyynnöt eri jäsenvaltioissa suhteellisen samankaltaisia vai esiintyykö selviä eroja. Tuolloin komission on mahdollisesti puututtava asiaan ja varmistettava, ettei eroja enää ilmene. Kolmanneksi edellytetään, että valvontaviranomaiset tekevät tiivistä yhteistyötä, kuten komission jäsen jo totesi. Samanaikaisesti säädetään selkeästi, että lopullisen päätöksen tekevät sen valtion valvontaviranomaiset, jossa kohdeyhtiöllä on kotipaikka. Juuri näiden viranomaisten on kielteisen päätöksen yhteydessä esitettävä hylkäämisen perusteet. Tarkoitus ei ole tehdä perusteiden julkistamisesta pakollista, mutta yritys, jonka hankintasuunnitelma hylätään, voi vaatia julkistamista. Samoin on mahdollista, että jäsenvaltiot julkistavat perusteet kansallisen lainsäädäntönsä mukaisesti. Neljänneksi toteaisin, että komissio halusi suoran pääsyn asiakirjoihin, jotta se voisi tarkastella direktiivien noudattamista. Tämän ehdotuksen me hylkäsimme. Syynä oli se, että direktiivin avulla voidaan vastaisuudessa lisätä oikeusvarmuutta ja selkeyttä. Olen vakuuttunut siitä, että näin voidaan edetä kohti rajatylittävän konsolidoinnin lisääntymistä ja siten myös yhdentyneiden sisämarkkinoiden toteutumista.
costep_2007-03-15_3_21	Arvoisa puhemies, arvoisa komission jäsen, hyvät kollegat, haluan käsitellä yhtä tärkeää seikkaa kollegani Musotton erinomaisesta mietinnöstä. Sen tärkeyttä sekä asiaankuuluville saarille että koko EU:lle ei pidä aliarvioida. Kyse on laittomasta maahanmuutosta. Laittoman maahanmuuton ongelmaan on mielestäni puututtava tehokkaammin, koska se vaikuttaa suhteettoman paljon EU:n Välimeren saariin. Vaikka EU:n toteuttamissa toimissa on jo edetty esimerkiksi kehittämällä integroitu rajavalvontajärjestelmä ja laatimalla yhteisön koodeksi säännöistä, jotka koskevat henkilöiden liikkumista kaikenlaisten rajojen yli, maahanmuuttoluvut osoittavat kuitenkin, etteivät nämä toimet riitä. Vaikka toimivalta näiden toimenpiteiden toteuttamisessa kuuluu selvästi nyt ja jatkossakin jäsenvaltioille, saaria ei saa jättää yksin tämän valtavan taakan kanssa ainoastaan niiden maantieteellisen sijainnin vuoksi. On nimittäin niin, että ongelmasta, joka vaikuttaa aluksi olevan ainoastaan Espanjan, Italian tai Kreikan ongelma, tulee pian koko EU:n ongelma, ja siksi siihen on puututtava yhteisön toimin. Tarvitaan yhteisvastuullista käytännön toimintaa. Euroopan rannikkovartion perustaminen EU:n ulkorajojen valvontaa varten ei todellakaan tarjoa kaikenkattavaa ratkaisua saarten ongelmaan, mutta tämä jäsen Musotton ehdotus ansaitsee tulla perusteellisesti tutkituksi sen selvittämiseksi, voisiko tämä olla yksi useista toimista laittoman maahanmuuton torjumiseksi sekä saarten ja koko EU:n suojaamiseksi.
costep_2007-05-23_9_5	Arvoisa puhemies, kommentoin aluksi juuri kuulemaamme. Pääministeri totesi, että maanne hallitus kannattaa palveluja koskevaa säädöskehystä. Kiitokset siitä. Voinette kertoa sen myös Euroopan kansanpuolueen (kristillisdemokraattien) ja Euroopan demokraattien ryhmälle, johon teillä on läheiset suhteet ja joka torjui tänä aamuna koko ajatuksen. Arvoisa pääministeri, haluan viitata kahteen esittämäänne huomioon, joita pidän puheenne tärkeimpinä kohtina: Toivon, että voimme keskittyä meitä yhdistäviin asioihin meitä erottavien asioiden sijaan. Ilmaisu oli erittäin kannustava. Tähän saakka meistä on tuntunut, että Alankomaat keskittyy lähinnä siihen, mikä meitä erottaa, eikä siihen, mikä meitä yhdistää. Onko tämä tarkoitettu ilmoitukseksi siitä, että te ja hallituksenne olette halukkaita kompromisseihin ja ettette väitä, että alankomaalaisten ei-äänten on johdettava perustaviin muutoksiin Euroopan unionissa,? Tarkoittaako se, että alankomaalaisten ei-äänet merkitsevät, ettei perustuslaki tule voimaan nykyisessä muodossaan vaan jossain muussa muodossa jonkin muun sellaisen kattavan uudistuksen yhteydessä, joka tekee Euroopan unionista entistä tehokkaamman ja että olette sitä varten valmis kompromisseihin ja puolustamaan niitä kotimaassanne? Pääministeri Balkenende, jos näin on, puheenne oli hyvä puhe. Suosionosoituksia Teen arvioni teistä siis sen perusteella, sillä olin itsekin Roomassa, jossa me tapasimme, ja näin teidän allekirjoittavan perustuslain kultakynällä. Kuten tiedätte, seuraan tarkasti Alankomaiden sisäpolitiikkaa. Kun vertaan perustuslaista käymäänne taistelua muihin Alankomaissa kestämiinne taisteluihin, voin todeta, että se oli varsin hillitty, jos saan sanoa. Kukaan ei jää kaipaamaan sitä, jos toimitte vastaisuudessa tehokkaammin. Euroopan on opittava toimimaan vastaisuudessa tehokkaammin, mutta se ei onnistu Nizzan sopimuksen tai Nizzan typistetyn version avulla; niiden avulla ei saada Euroopan unionista parempaa taistelijaa vaan tehottomampi toimija esimerkiksi Lähi-idän kaltaisissa tilanteissa. Kannattaa muistaa, että Libanonin ja Israelin välisellä rajalla on asemissa 13 000 miehen eurooppalaisjoukot UNIFIL-toimeksiannon jatkeena. Pyydän myös muistamaan Gazan kaistaletta Palestiinassa, jossa olemme keskellä kaaosta ja jossa tilanne on kehittymissä Somalian suuntaan. Miksi Eurooppaa ei edusta siellä ulkoministeri, joka saisi jotain aikaan? Syynä on se, että neuvoston yksimielisyyssääntö estää Eurooppaa toimimasta. Suosionosoituksia Minulla ei ole mitään kalvinistista itsensä kieltämistä vastaan. Päättelen, ettette halua enää lippuja, hymniä ettekä ulkoministeriä. Hyvä on: Beethovenin sinfoniat ovat kestäneet vallankumoukset ja sodat, joten ne jäävät elämään myös Euroopan unionin perustuslain jälkeen. Suosionosoituksia Koska parlamenttimme puhemies esitteli tämän keskustelun hollanniksi, minäkin haluan puhua muutaman sanasen tällä kielellä, arvoisa pääministeri. Vaikka tulevan ulkoministerin nimenä olisi Hänen majesteettinsa Alankomaiden kuningattaren korkea edustaja, se ei ole minulle ongelma, jos hän vain tekee työnsä. Ratkaisevaa ei ole se, mikä hänen nimensä on, vaan mitä hänen on tarkoitus tehdä. Suosionosoituksia Olen alankomaalaisten suuri ihailija, Alankomaat on hieno maa, jolla on merkittävät perinteet. Se on merenkulkuperinteiden maa, ja merenkulkijat ovat aina olleet rohkeata kansaa. Juuri hollantilaiset ensimmäisinä purjehtivat Kap Hornin ympäri ja nimesivät sen. Ainakin minulla on nyt se tunne, että he ovat astuneet laivaan ja nostaneet purjeet. Kollega Goebbels on jo laskenut lipun puolitankoon. Itse en ole yhtä skeptinen: mielestäni te olette nostanut lipun tänään taas puoliksi salkoon, joten kehotan nostamaan sen nyt loppuun saakka. Voitte olla varma, että tämä parlamentti puhaltaa tuulta purjeisiinne, ja niin te purjehditte kohti kompromissia, pääministeri Balkenende. Eilen pääministeri Prodi ilmoitti halukkuutensa kompromissiin. Hän kannattaa täysin perustuslakia. Jos te haluatte puolikkaan perustuslain ja pystytte tulemaan toisianne puoliksi vastaan, saamme kasaan kolme neljännestä, jolloin 75-prosenttinen perustuslaki olisi perustuslaki ilman hymniä, ilman lippua ja ulkoministerillä olisi toinen nimi. Se olisi hyvä tulos. Suosionosoituksia
costep_2007-06-19_13_9	Arvoisa puhemies, arvoisa komission jäsen, hyvät parlamentin jäsenet, olemme nyt tekemässä puolimatkan arviota vuosituhannen kehitystavoitteiden saavuttamiseen tähtäävistä toimista, ja tulos on heikko - tämä käy selvästi ilmi jäsen Kinnockin mietinnöstä. Ryhmäni kannattaa hyvin voimallisesti tätä hyvää mietintöä. Jos poliittinen tilanne jatkuu tällaisena, monet kehitysmaat, etenkin Afrikassa, eivät saavuta vuosituhannen kehitystavoitteita eikä enemmistö teollisuusmaista pidä taloudellisen avun antamista koskevaa lupaustaan. Saksan Heiligendammissa järjestetty G8-huippukokous oli tästä jälleen yksi esimerkki. Vuodesta 1999 alkaen samat lupaukset on annettu ja rikottu yhä uudelleen kahden vuoden välein. Tämä heikentää Euroopan unionin uskottavuutta monien kehitysmaiden silmissä. Heiligendammissa annetuilla lupauksilla ollaan nyt korvaamassa Gleneaglesissa annetut lupaukset. Maailmanlaajuiseen rahastoon osoitetaan 60 miljardia Yhdysvaltain dollaria, mutta meille on kerrottu, että summasta vähennetään Gleneaglesissa annetut rikotut lupaukset. Tätä kutsutaan kaksinkertaiseksi kirjanpidoksi. Tällä yritetään aiheuttaa sekaannusta lukujen osalta siten, että yksittäisiä valtioita ei velvoiteta mihinkään. Mielestäni on erinomainen asia, että komission jäsen ilmaisi itsensä hyvin selkeästi tässä yhteydessä: juuri näin meidän on toimittava. Parlamentin velvollisuutena on ilmaista asiat selkeästi ja harjoittaa tarvittavaa painostusta sen varmistamiseksi, että ainakin Euroopan unioni pitää kiinni edistyksellisestä suunnitelmastaan, 0,7 prosentin BKT-osuuden osoittamisesta viralliseen kehitysyhteistyöapuun vuoteen 2015 mennessä tarkasti ja ilman kirjanpitotemppuja.
costep_2007-07-09_16_11	Arvoisa puhemies, arvoisa komission jäsen, hyvät kollegat, terveysalan toimintaohjelma ja sydän- ja verisuonisairauksien ennaltaehkäisy ovat toisiinsa läheisesti liittyviä aiheita. Aluksi haluan lausua jäsen Trakatellisille vilpittömät kiitokset hänen väsymättömästä toiminnastaan tämän ohjelman hyväksi. Ennaltaehkäisy on parempi vaihtoehto kuin hoito. Ennaltaehkäisy pidentää elämää, parantaa elämää ja elämänlaatua, vähentää sairaanhoitoa ja sairauksia sekä alentaa sairauskuluja. Olisimme varmasti halunneet enemmän varoja kuin 20 senttiä asukasta kohti vuodessa. Olemme kuitenkin vaatimattomia ja toteutamme monia toimintaohjelmia vähällä rahalla. Voimme tietenkin vain asettaa painopisteitä, ja minun on tehtävä täysin selväksi, että kyse on nyt ennaltaehkäisystä ja ihmisten valistamisesta eikä hoidosta, joka on pohjimmiltaan toissijaisuusperiaatteen alaan kuuluva asia ja kuuluu valtioiden vastuulle. Ennaltaehkäisy tarkoittaa ennen kaikkea sitä, että sairauksien puhkeaminen estetään kokonaan. Tämä koskee etenkin sydän- ja verisuonisairauksia kuten sydänkohtauksia ja aivohalvauksia, kasvainsairauksia ja niiden syitä kuten tupakoinnista johtuvaa keuhkosyöpää sekä epäterveitä elintapoja kuten vääränlaista ruokavaliota tai jopa urheilussa käytettävän dopingin ennaltaehkäisyä. Lisäksi tämä koskee onnettomuuksia ja niiden ennaltaehkäisyä sekä tutkimuksia ja tilastoja, joiden tarkoituksena on sairauksien parempi havaitseminen ja ymmärtäminen tehokkaampien hoito-ohjeiden kehittämiseksi. Vastaan nyt jäsen Ouzkýn suulliseen kysymykseen ja lausun hänelle samalla kiitokset. Sydän- ja verisuonisairauksien ennalta ehkäisemiseksi voidaan tehdä paljon muuttamalla elintapoja: liikkumalla, elämällä terveesti, urheilemalla, tasapainoisella ruokavaliolla ja viime kädessä myös välttämällä transrasvahappoja. Tarvitsemme myös mieliin painuvan tunnuslauseen sydän- ja verisuonisairauksien ennaltaehkäisylle, jotta ihmiset tietävät, mistä on kyse. Voisimme esimerkiksi sanoa: Säästä sydäntäsi, säästä elämääsi, tai saksaksi Herzlos kannst du nicht leben. Ennaltaehkäisyyn on varattu viideksi vuodeksi vaivaiset 325 miljoonaa euroa. Vierailin saksalaisessa sydänsairaalassa tänä aamuna. Siellä investoidaan 200 miljoonaa euroa yhdessä vuodessa!
costep_2007-10-10_22_3	Arvoisat puhemies ja komission jäsen, hyvät naiset ja herrat, kiitokset siitä, että olette täällä tänne tänä iltana, vaikka kello onkin jo paljon. Kyse ei kuitenkaan ole mistään mitättömästä reunahuomautuksesta, vaan Euroopan maatalouspolitiikasta. Haluaisinkin muistuttaa parlamenttia siitä, mitä Euroopan maatalouspolitiikka tarkoittaa suurimmalle osalle lähes 500 miljoonasta kansalaisestamme. Nämä täysistuntokeskusteluthan ovat heille tarkoitettuja. Tästä huomataan, että EU:n maatalouspolitiikka on monille kansalaisille lähinnä EU:n mainos. Valitettavasti se on erittäin huono mainos. Vientituet, näennäisesti epäoikeudenmukainen kauppa niin kutsutun kolmannen maailman kanssa, rehuskandaalit, maanviljelijöiden vastalauseet, liialliset tuet, muuntogeeniset kasvit - Euroopan maatalouspolitiikassa on kielteiseltä kalskahtavia aiheita lukemattomia, mittaamattomasti. Virheet Euroopan maatalouspolitiikassa liittyvät olennaisesti siihen, että EU:lla ei ole kovinkaan hyvä maine monissa osissa Eurooppaa. Tuosta maineesta, hyvät naiset ja herrat, emme pääse eroon tänä iltana pelkällä olankohautuksella. Tällä mietinnöllä - jos neuvosto tukee sitä - voi Euroopan maatalouspolitiikka ottaa uuden kurssin, joka vastaa paremmin kansalaisten enemmistön käsityksiä. Haluaisin seuraavaksi puuttua komission ehdotukseen. Komission ehdotuksessa on neljä keskeistä asiaa. Ensimmäinen niistä on avoimuus, mikä tarkoittaa maatalousmaksujen saajien julkaisemista. Toisena on mahdollisuus keskeyttää jäsenvaltion tuki ensimmäisen pilarin nojalla vakavien hallinto- ja valvontarikkomusten tapauksessa. Kolmantena lyhennetään komission tarkastusaikoja, jos jäsenvaltiot eivät täytä valvontavelvollisuuksiaan (poikkeukset niin kutsuttuun 24 kuukauden sääntöön). Ja neljäntenä on täytäntöönpanovallan mukauttaminen. Ehdotukset avoimuudesta ovat Euroopan parlamentille poliittisesti merkittäviä. Komissio panee näin vihdoin neuvoston ja parlamentin vuoden 2007 talousarviota koskevan päätöksen täytäntöön. Periaatteessa olen erittäin tyytyväinen tähän hankkeeseen, mutta ehdotus tulee komissiolta liian myöhään, osittain varmaankin tekstin asiasisällön lisäämisen takia. Nytkin komission antamissa Euroopan maaseudun kehittämisen maatalousrahaston täytäntöönpanosäännöissä säädetään kaikkien toisen pilarin tuensaajien julkaisemisesta. Nyt muitakin rahastoja (Euroopan aluekehitysrahasto, Euroopan kalatalousrahasto, koheesiorahasto) koskevat myös julkaisemissäännöt. Talousarviopäätöksen perusteella avoimuus ei ole pohjimmiltaan enää kiistanalainen kysymys, eikä enää tarvitse kysyä, onko avoimuutta, vaan millaista se on. Jo nyt 11 jäsenvaltiota julkaisee tukensa kattavasti. Tarvitsemme siis lisää avoimuutta. Avoimuuden puute on saanut aikaan kuulopuheita ja tiedonpimityskampanjoita, jotka ovat vahingoittaneet YMP:tä enemmän kuin yksittäiset, todelliset virheet. Ongelmia on siinä, millaista avoimuus on. Komissio ei nimittäin ole antanut toteutuksesta mitään tarkempia tietoja ja haluaa säätää yksityiskohtaisemmista määräyksistä täytäntöönpanosäännöksillä. Koska kyse on kajoamisesta henkilökohtaisiin tietoihin liittyvään itsemääräämisoikeuteen, olen ehdottanut mietinnössäni joitakin täsmennyksiä siitä, mitkä tiedot olisi julkaistava ja millä ehdoilla. Olen tässä asiassa samaa mieltä Euroopan tietosuojavaltuutetun kanssa. Meidän on otettava tietosuoja tosissaan kaikista nopeaa täytäntöönpanoa koskevista toiveista huolimatta. Euroopan parlamentti toimii näin. Tämän mietinnön tavoitteena on saada lisää avoimuutta ja samanaikaisesti selvemmät tietosuojavaatimukset. Tästä on tiedotettava suurelle yleisölle. Miten pystymme tähän tasapainotteluun? Asianosaisille on mielestäni tiedotettava asiasta etukäteen, ja avoimuudesta on hyötyä vasta, kun luvuilla on jokin merkitys. Ehdottaisinkin selvempää jakoa esimerkiksi tietojen keräämisen syyn mukaan. Ehdotan mietinnössäni nimeä, tukea ja asuinpaikkaa/yrityksen sijaintipaikkaa. Nykyään avoimuus tarkoittaa, että tiedot julkaistaan internetissä. Keskustelemme yhteisestä internetjärjestelmästä, johon komissio antaa linkkejä ja lähdemateriaalia. Jäsenvaltioiden tehtävänä on antaa ymmärrettäviä tietoja ja niihin liittyviä selvityksiä. Jäsenvaltiot saavat julkaista tiedot myös aluetasolla, jos se on niiden mielestä järkevää. Eri tietokannat on linkitettävä toisiinsa. Neuvostossa kiisteltiin siitä, kenellä on velvollisuus tietojen julkaisemisesta. Varainhoito on jaettua, joten vastuu on selvästikin jäsenvaltioilla - myös varainhoitoasetuksen 53 b artiklan nojalla. Jos komissio julkaisisi tiedot, syntyisi oikeusturvaongelma, jossa virheellisestä julkaisemisesta kärsineiden olisi käsiteltävä asiaa Euroopan yhteisöjen tuomioistuimen ensimmäisessä oikeusasteessa. Tämä ei olisi edullista kansalaisille eikä varmastikaan avointa. Komission ehdotus on yksinkertaisempi, avoimempi, helpommin hallittava ja kansalaisille edullisempi, ja siksi tuenkin sitä. Siinä mukaillaan säännöksiä kaikilla muilla aloilla (rakennerahastot ja tähän asti toisen pilarin säännöt). Tietojen julkaisemista on suunniteltu talousarvion valvonnan yhteyteen, minkä takia ehdotan mietinnössäni, että julkaisemisen laiminlyönnille määrätään (kohtuullinen) kertasakko. Olen periaatteessa rahoituksen sakkovähennysten puolella, mutta haluaisin, että joissakin kohdissa noudatettaisiin paremmin suhteellisuusperiaatetta. Kollegani Jan Mulder on antanut talousarvion valvontavaliokunnassa ehdotuksia asiakirjojen talousarvioulottuvuudesta, ja tuen näitä täysin. Talousarvion valvontavaliokunta ilmaisi mielipiteensä avoimuuskysymyksestä, ja se käy pitkälti yksiin ehdotusteni kanssa. Hyvät naiset ja herrat ja erityisesti neuvoston edustajat, tämä mietintö hyväksyttiin maatalouden ja maaseudun kehittämisen valiokunnassa yksimielisesti. Toivon laajaa enemmistöä myös huomisessa äänestyksessä. Pyydän neuvostoa ja komissiota suhtautumaan vakavasti Euroopan kansan edustajien ääniin. Mietintö ja tapa, jolla asianosaiset sitä käsittelevät, ovat varmasti yhteydessä toisiinsa ja myös odotettavissa olevaan ”terveystarkastukseen”. Palaamme tähän aiheeseen varmasti terveystarkastuksen puitteissa.
costep_2007-11-14_9_24	Arvoisa puhemies, hyvät naiset ja herrat, ilmasto-ongelma on vakava. Sitä ei kiistä kukaan. Poliittinen kysymys on kuitenkin, miten me aiomme ratkaista tämän ongelman. Minun on sanottava, että meidän on hyvin vaikea hyväksyä sitä, miten käsillä olevassa päätöslauselmassa tätä ongelmaa käsitellään. Ongelmia ei ratkaista maalailemalla tuomiopäivän uhkakuvia ja puhumalla ihmisoikeuksien rikkomisista tai käyttämällä masentavaa kieltä sen sijaan, että ehdotettaisiin ratkaisuja. On pyrittävä etsimään realistiselta ja objektiiviselta pohjalta ratkaisuja ja punnittava erilaisia perusteluja. Tässä mielessä pahoittelen, että emme olleet valmiita sallimaan erilaisia arvioita ilmaston kehityssuuntausten ja muutosten syistä. Kannatan täysin kunnianhimoisia tavoitteita, mutta on myös tärkeää varmistaa, että ne voidaan saavuttaa, sillä muutoin ilmastopolitiikkamme on tehotonta. On myös väärin luoda tabuja ja sanoa, että hiili ja puhtaan hiiliteknologian kehittäminen sekä ydinvoima ovat kiellettyjä aiheita ja että ainoa vastaus on uusiutuva energia. Näin ei ongelmaa todellakaan ratkaista. Tarvitaan kattavaa keskustelua, jossa kaikkia näkökohtia tarkastellaan perusteellisesti ja jossa me kaikki olemme avoimia monille erilaisille välineille ja monista lähteistä saatavalle tiedolle. Meidän tulisi mielestäni osana tuota keskustelua pohtia myös, millaisia vaikutuksia voimme saada aikaan ja millaisilla resursseilla. Miten saamme aikaan suurimman mahdollisen vaikutuksen? Meidän pitää miettiä myös kustannuksia. Emme saa mielestäni keskittyä vain tapaan, jolla kansalliset poliittiset päätökset tehdään, vaan meidän on myös pohdittava, kuten pari kollegaa on minulle sanonut, miten teknologian kehitystä voidaan kannustaa ja tukea. Minusta ei ole mitään mieltä käydä tämänpäiväinen keskustelu ja sitten, pari tuntia tai pari päivää myöhemmin, keskustella samassa salissa Lissabonin strategiasta ja muusta sellaisesta. Nämä keskustelut on yhdistettävä, jos haluamme torjua ilmastonmuutosta ja lievittää sen vaikutuksia. Minun nähdäkseni täällä on ollut vain rajalliset mahdollisuudet esittää niitä kriittisiä huomioita, joita esitimme valiokunnassa käymissämme keskusteluissa. Toivon, että kun seuraavan kerran käsittelemme ilmastonmuutosvaliokunnan perusteellista mietintöä, saamme mahdollisuuden esittää hieman monipuolisempia näkökantoja.
costep_2008-01-30_24_10	Arvoisa puhemies, arvoisa komission jäsen, hyvät kollegat, eurooppalaisen alueellisen yhteistyön yhtymän tarkoituksena on toteuttaa ja hallinnoida rajat ylittäviä, ylikansallisia ja alueiden välisiä yhteistyötoimenpiteitä. Ei ole liioiteltua sanoa, että tämän uuden verkoston tarkoituksena on parantaa ihmisten jokapäiväisen elämän laatua, tehdä yrityksistämme kilpailukykyisempiä, laajentaa tutkimus- ja koulutuskeskuksiemme liikkumatilaa ja lisäksi suojella ympäristöämme. EU:lla ei ole pakottavaa tarvetta tarjota taloudellista tukea EAYY-toimenpiteisiin. Tämän välineen avulla alueelliset ja paikalliset viranomaiset voivat muodostaa rajat ylittäviä liittoumia, jotka ovat oikeushenkilöitä. Tämä on merkittävä uudistus alueellisen yhteistyön laajuuden kannalta. EAYY tarjoaa ainutlaatuisen tilaisuuden luoda synergeettisiä vaikutuksia, jotka ylittävät toimielimelliset puitteet, ja taata paremmat, koordinoidut sijoitukset ja yhtenäisen ja tehokkaan resurssien käytön. Kuten tiedämme, tämä väline luotiin 5. heinäkuuta 2006 Euroopan parlamentin ja neuvoston asetuksen nojalla. Kaikilla jäsenmailla piti olla hyväksyttynä täydentävät lainsäädännölliset ja/tai hallinnolliset säännökset 1. elokuuta 2007 mennessä. Tosiasia on, että vain viisi tai kuusi jäsenvaltiota on hyväksynyt kansalliset säännökset, mikä antaa meille paljon aihetta huoleen. Häviäjiä ovat mahdolliset sitoutuneet osallistujat, jotka haluavat edistää rajat ylittävää yhteistyötä hyvien ideoidensa ja innovatiivisten projektien avulla. Tässä mielessä kyselylomake oli oikeutettu, ja odotamme myös kiireellisesti tietoa tästä asiasta neuvostolta.
costep_2008-02-18_21_4	Arvoisat puhemies ja komission jäsen, hyvät parlamentin jäsenet, avoimuusaloite on kenties Barroson komission suurin saavutus. Arvoisa komission jäsen, kiitän teitä sanoistanne ja siitä, että haluatte, että edunsaajia koskevien tietojen julkistaminen yhtenäistetään. Tämä oli merkittävä parlamentin ja komission välinen keskustelunaihe viime vuonna. Kuten tiedätte, Euroopan parlamentti ja PPE-DE-ryhmä ovat tukeneet teitä aina avoimuutta koskevassa asiassa, koska haluamme tietää, saavutammeko poliittiset tavoitteemme edunsaajien eli rahoituksen vastaanottajien kautta. Tässä on kyse poliittisten tavoitteidemme saavuttamisesta eikä mistään muusta, ja meidän on saatava enemmän tietoa kuin tällä hetkellä saamme. Arvoisa komission jäsen, työstätte parhaillaan uusia eettisiä sääntöjä. Katsomme, että toimielimet tarvitsevat näitä sääntöjä ja että komission jäsenet tarvitsevat itse uudet menettelysäännöt. Väärinkäsitysten välttämiseksi haluan kuitenkin muistuttaa, ettei komission tehtävänä ole asettaa parlamentille sääntöjä. Laadimme sääntömme itse. Emme ole virkamiehiä, kuten EU:n muiden toimielinten jäsenet, vaikka epätarkka kielenkäyttö saattaakin antaa tällaisen vaikutelman. Olemme tehneet tarkistuksen 22 kohtaan, ja pyydän teiltä vilpittömästi tukeanne. Haluamme korvata luettelon viittauksella olemassa oleviin sääntöihin. Luettelot ovat toki hyviä, mutta haluamme avoimen sanamuodon, jotta voimme päättää, kuinka paljon kriteerejä haluamme - enemmän tai ehkä sittenkin vähemmän. Väärin maksettujen varojen takaisin periminen on vaikea kysymys, jota käsitellään mietinnössä. Emme ole tyytyväisiä, siihen, miten asiaa hoidetaan. Arvoisa komission jäsen, uskon, että tästä tulee meille tänä vuonna suuri ongelma ja parlamentin ja komission välinen merkittävä konfliktinaihe. Tällä alalla toiminta on kaikkea muuta kuin avointa. Pyydän teitä puuttumaan tähän ongelmaan tarmokkaasti. Perintä ei voi jatkua samanlaiseen umpimähkäiseen tapaan kuin aikaisemmin. Pidämme myönteisenä sitä, että komissio hyväksyy tällä viikolla rakennerahastoja koskevan toimintasuunnitelman, mutta se tarvitsee tuekseen uskottavuutta - sekä parlamentin uskottavuutta että komission vastuunvapauden. Esittelijämme José Javier Pomés Ruiz on laatinut hyvän ja mielenkiintoisen mietinnön, josta käy ilmi parlamentin mielipide. Olen varma siitä, että tällä mietinnöllä parlamentti auttaa komissiota edistymään entisestään tässä asiassa.
costep_2008-03-12_3_5	Arvoisa puhemies, hyvät kollegat, aloitan huomautuksella neuvoston puheenjohtajalle. Arvoisa puheenjohtaja, meille on kerrottu, että Välimeren unionista keskustellaan huomenna päivällisellä. Ajatus on Ranskan presidentin, ja pyydän teitä päivälliskeskustelussa - sen lisäksi, että toivon kaikkien nauttivat ateriastaan - selvittämään ryhmämme puolesta seuraavaa. Jos ajatus on, että Välimeren unioni perustuu Barcelonan prosessiin tai jatkaa sitä, me kannatamme sitä, sillä pumppaamme siihen paljon rahaa Euroopan unionin talousarviosta. Tarvitaan kuitenkin takeita siitä, että politiikkaa toteutetaan Euroopan unionin puitteissa. Jos Välimeren unionin on määrä toteutua, sen on oltava yhteisön politiikkaa, jota toteutetaan nykyisten EU:n toimielinten ja toimintatapojen puitteissa. Jos sitä vastoin Välimeren unionin on määrä muodostua EU:ta jakavaksi tekijäksi, se on paha merkki. Lisäksi se eristäisi Ranskan sen puheenjohtajakauden alla, emmekä todellakaan toivo sellaista. Suosionosoituksia Pyydämme teitä tämän vuoksi välittämään tämän viestin huippukokouksen osallistujille. Suuntaviivojen muuttumattomuus on yksi asia. Täällä 20. helmikuuta 515 äänen enemmistöllä tehty päätös nimenomaan niiden muuttamisesta, on aivan toinen asia. Älkäämme kuitenkaan väitelkö siitä, muutetaanko suuntaviivoja vai ei. Keskustelkaamme siitä, ovatko suuntaviivojen muuttamista koskevaan pyyntöömme sisältyvät merkittävät muutokset toteuttamiskelpoisia. Arvoisa puheenjohtaja Barroso, kritisoin teitä viime viikolla siitä, että ette osoita sitoutumistanne. Sen jälkeen olen kuullut, että eräät komissionne jäsenet - oletettavasti keskusteltuaan kanssanne - ovat hyväksyneet ja esittäneet joitakin täällä esittämiämme ehdotuksia. Tätä koskeva kritiikkini ei siis ole enää asianmukaista. Arvoisa komission puheenjohtaja, tämänpäiväisen puheenvuoronne kuultuani minun on kuitenkin toistettava, että teillä on johtava asema Euroopassa. Teidän on huomenna rohkaistava valtioiden ja hallitusten päämiehiä toteuttamaan jäsenvaltioissa se, mitä juuri pyysitte. Suurin osa sanomastanne on luonnollisesti totta, mutta meidän on tarkasteltava todellista tilannetta Euroopassa. Voin näin ollen luetella viisi seikkaa, jotka nähdäksemme ovat edelleen merkittäviä, mutta joihin ei ole riittävästi kiinnitetty huomiota tai joita ei ole toteutettu käytännössä. Edistystä on toki tapahtunut, työttömyys vähenee ja tuottavuus lisääntyy, mutta silti myös työpaikkojen epävarmuus lisääntyy Euroopassa. Sekin on tosiseikka. Tietenkin uusia työpaikkoja luodaan, mutta ne eivät ole varmoja vaan jopa entistä epävarmempia. Palkkojen nousu ei edisty samaa tahtia yritysten voittojen kasvun kanssa: prosentuaalisina osuuksina yritysten voitot jättävät työntekijöiden palkankorotukset kauas taakseen. Suosionosoituksia Tämä merkitsee sosiaalista epätasapainoa. Haluamme edistää sosiaalista yhteenkuuluvuutta; haluamme lisätä sosiaaliturvaa. Mitä järkeä on kasvavissa sisämarkkinoissa tai maailmanlaajuisesti kilpailukykyisessä unionissa, jos todellisuus on tämä: tuotantoteollisuusyritys tuottaa neljän prosentin voittoa tietyssä kohteessa ja ilmoittaa, ettei se riitä osakkaille, jotka haluavat kuuden prosentin tuoton, joten se sulkee kyseisen tehtaan. Tämä on isku sitä perusluottamusta vastaan, jota Euroopan unionissa kaivataan. Kansalaiset tarvitsevat luottamusta! Keskustelemme energia-alan eriyttämisestä, joka voi olla tarpeen tai sitten tarpeetonta. Puhukaamme kerrankin eriyttämisestä, jota tapahtuu sosiaalipolitiikan alalla unionissa. On olemassa todellinen vaara, että talouskasvu erotetaan sosiaaliturvasta, ja tämän vuoksi suuntaviivoja on tarkistettava. Meidän on tehtävä selväksi, että tapahtuupa Euroopan unionin sosiaalipolitiikan alalla mitä tahansa, se toteutuu talouden edistymisen myötä. Juhlistamme tänään iltapäivällä parlamentin 50-vuotispäivää. Täällä Strasbourgissa 50 vuotta sitten vallalla olleen hengen mukaisesti talouskehityksen ja sosiaaliturvan yhdistelmä oli Euroopan yhteisön kasvun ja menestyksen perusta. Se on yhä suuremmassa vaarassa. Totesitte, että byrokratiaa on vähennettävä pienten ja keskisuurten yritysten osalta. Kyllä, ehdottomasti! Jos byrokratiaa kuitenkin vähennetään, ja tällaiset yritykset liikkuvat ympäri Eurooppaa ja saavat aikaan Laval-tapauksen kaltaisia asioita, se on isku Euroopan unioniin kohdistuvaa luottamusta vastaan. Jos pk-yritykset voivat hyödyntää vapaata liikkuvuutta sosiaalisen edistyksen heikentämiseksi, yritykset voivat kyllä hyötyä siitä, mutta työntekijät eivät. Nämä työntekijät muodostavat kuitenkin suuren enemmistön EU:n kansalaisista. Tarvitsemme tietenkin investointeja opetukseen, koulutukseen ja tekniseen innovaatioon. Se on sanomattakin selvää. Jos kuitenkin väestön ylivoimaisen enemmistön pääsy kouluun tai korkeakouluun riippuu siitä, onko heidän vanhemmillaan tarpeeksi rahaa, kyse ei ole sosiaalisesta politiikasta. Tarvitaan yhtäläiset mahdollisuudet koulutukseen kaikille Euroopan unionin kansalaisille riippumatta siitä, mistä he tulevat ja minkälaisista perheoloista. Jos haluamme Euroopan selviytyvän, meidän on vahvistettava tätä potentiaalia, ei ainoastaan yrityspotentiaalia. Meidän on ennen kaikkea vahvistettava maanosamme nuorten potentiaalia, sillä heidän on päästävä osallisiksi tutkimuksesta, taidoista ja koulutuksesta. On todellakin isku sosiaalista luottamusta vastaan, jos kuka tahansa eurooppalainen rikas ihminen voi siirtää rahakirstunsa valtiosta toiseen joutumatta maksamaan veroja. Sekin on isku! Olette näin ollen oikeassa todetessanne, että meidän on säänneltävä EU:n rahoitusmarkkinoita. Arvoisa neuvoston puheenjohtaja, kaikki tämä puoltaa suuntaviivojen tarkistusta. Viime kädessä ei ole juurikaan merkitystä sillä, vaadimmeko sitä, vai emme. Jos välitätte tämän viestin neuvostolle huomenna, me tuemme teitä, mutta vain, jos teette sen! Suosionosoituksia
costep_2008-07-08_6_26	Arvoisat puhemies, komission jäsen ja neuvoston puheenjohtaja, hyvät naiset ja herrat, haluaisin kiittää onnitteluista ja puolestani välittää ne kaikille, jotka ovat auttaneet tämän hankkeen toteuttamisessa. Haluaisin kiittää myös joidenkin piirien esittämistä arvosteluista. Haluaisin jälleen kerran selventää muutamia seikkoja: yksi puhuja totesi meidän tehneen takahuonepolitiikkaa. En usko näin käyneen. Koko prosessi oli hyvin avoin ja puhuja itse oli läsnä kaikissa vaiheissa, varjoesittelijöille kerrottiin kaikki yksityiskohdat ja omassa ryhmässäni keskustelimme myös asioista. En tiedä, toimittiinko näin puhujan ryhmässä, mutta ainakin meidän ryhmässämme kaikki oli hyvin avointa ja rehellistä myös sisäisesti. Onnistuimme saamaan ministerineuvoston hyväksymään monet ehdotuksemme. Komission jäsen totesi, että tämä on alkuperäistä kunnianhimoisempi ja että useat tarkistukset, jotka onnistuimme saamaan hyväksytyiksi - kaiken kaikkiaan noin 30 - osoittavat, että pystyimme muuttamaan yhteistä kantaa, jossain tapauksissa jopa ratkaisevasti. Peter Lucas, Jens Holm ja muut ovat todenneet, että kaikki tämä on vastoin ympäristöryhmien odotuksia. Se on totta, mutta kompromissi ei olisi ollut hyvä, jos siihen olisi otettu mukaan kaikki, mitä ympäristöryhmät ja vihreät olivat vaatineet. Kahdella alalla - joihin myös komission jäsen viittasi - on vielä tarkistamisen varaa. Avril Doylen esittämä mietintö tarjoaa meille taas tilaisuuden tarkistaa ylärajaa ja huutokauppatasoa, niin että ne olisivat tasapuolisia muita päästökauppajärjestelmään osallistujia kohtaan. Meidän on tarkasteltava tätä hyvin huolellisesti vuoden jälkipuoliskolla. Lopuksi haluaisin vielä korostaa, että haluamme tasapuolista kilpailua. Haluamme kokonaisvaltaisen sopimuksen ja haluamme myös sisällyttää siihen lentoja kolmansista maista. Nyt on kuitenkin korkea aika lentoyhtiöiden auttaa meitä tässä. AEA:lta - Euroopan lentoyhtiöiden yhdistykseltä - tulleessa kirjeessä todetaan, että vaikka kompromissiin päästäisiin, muut hallitukset hylkäävät sen ymmärrettävästi. Meidän on nyt mietittävä, otammeko mukaan tällaista väkeä, kun ne ovat niin huonoja lobbaajia. Tämä sopimus olisi nyt hyväksyttävä suurella enemmistöllä, ja sen jälkeen on yhdistettävä voimat asian edistämiseksi kolmansissa maissa. Silloin olemme kaikki yhteistyössä. Jollei parlamentin demokraattista päätöstä kuitenkaan hyväksytä, lentoyhtiöille on kerrottava, että ne vahingoittavat vain itseään. Pyydän teitä hyväksymään suosituksen ja haluaisin kiittää saamastani laajasta tuesta.
costep_2009-03-23_17_10	Arvoisa puhemies, suhteista Afrikan unionin yleisafrikkalaiseen parlamenttiin vastaavan Euroopan parlamentin väliaikaisen valiokunnan puheenjohtajana haluaisin tänään tässä yhteydessä kiittää tähän toimintaan osallistuvia henkilöitä. Haluaisin aivan ensiksi kiittää Maria Martensia, joka on laatinut erinomaisen mietinnön sovitun Afrikan ja EU:n yhteisen strategian edistymisestä. Toiseksi haluan kiittää mukana olevia toimielimiä. Olemme onnistuneet kuudenvälisessä eli kuuden keskustelukumppanin vuoropuhelussa sopimaan kummankin parlamentin mukaan ottamisesta. Kumpikin komissio sekä molemmat parlamentit ja neuvosto ovat antaneet suostumuksensa. Neuvostosta haluan mainita erityisesti oikeudellisen yksikön, joka on erityisen tärkeä tällaisissa asioissa, joista ei aina saadakaan aikaan yhteistä kantaa. Addis Abebassa pidetyn ensimmäisen kokouksen jälkeen onnistuimme kuitenkin tänään pidetyssä toisessa kokouksessa panemaan täytäntöön ja päättämään lopullisesti kummankin parlamentin osallistumista koskevat asiat, joista oli sovittu alustavasti. Haluaisin kommentoida Alain Hutchinsonin puheenvuoroa. Mitä Afrikassa todella tapahtuu? On myönnettävä, että siellä tapahtuu pahoja asioita. Ehkä kyse on vain sattumasta, mutta minusta vaikuttaa siltä, että tästä yhteisestä strategiasta sopimisen jälkeen Afrikka on reagoinut vallankaappauksiin eri tavalla kuin ennen. Mauretaniassa, Guineassa, Guinea-Bissaussa ja Madagaskarissa Afrikka on reagoinut keskeyttämällä näiden maiden jäsenyyden. Näin ei ole ennen tapahtunut. Ennen strategiaa olisi vain jatkettu entiseen tapaan. Haluaisin tässä yhteydessä myös, että ottaisimme eurooppalaisina hallintoeliminä nämäkin tosiasiat huomioon. Jos tämä kumppanuus perustuu yhteisiin arvoihin, on myös eurooppalaisten reagoitava silloin, kun afrikkalaiset reagoivat siellä vikaan meneviin asioihin. Luotan näin ollen siihen, että jos me parlamentteina osallistumme vastedes vahvemmin tämän strategian täytäntöönpanoon, pystymme tuottamaan lisäarvoa tälle kumppanuudelle.
costep_2009-04-01_18_4	Arvoisa puhemies, arvoisa komission jäsen, hyvät parlamentin jäsenet, yhteisön viisumisäännöstön hyväksyminen merkitsee sitä, että tulevaisuudessa Schengen-viisumeja - eli viisumeja jopa kolmen kuukauden oleskelua varten - myönnetään Schengen-alueella sovellettavien yhtenäisten kriteerien perusteella. Avointen rajojen EU kaipaa tätä uudistusta kiireesti. Samalla viisumihakemusten käsittelyyn liittyvät jäsenvaltioiden vastuut selkiytyvät. Hakijoiden on otettava tavallisesti yhteyttä matkansa pääasialliseen kohdejäsenvaltioon. Ryhmäni on iloinen siitä, että tämä vaatimus ja viisumien myöntämismenettely nopeuttavat suurten ihmismäärien maahantuloa. Tällä tavoin EU:n ulkopuolelta tulevia liikematkailijoita kohdellaan oikeudenmukaisesti, ja lisäksi tämä hyödyttää eri puolilta maailmaa tulevia lomamatkailijoita, jotka muodostavat ehdottomasti suurimman EU:hun tulevan matkailijoiden ryhmän. Olemme siis mahdollistaneet viisumihakemusten nopean käsittelyn sekä varmistaneet, että turvallisuustutkinnalla estetään väärinkäytöksiä. Viisumitietojärjestelmä lisää turvallisuutta ja helpottaa maahantuloa, ja jäsenvaltiot saavat järjestelmästä välittömästi ja suoraan viisumien myöntämisen yhteydessä olennaisia tietoja. Siispä viisumihakemusten käsittely helpottuu, ja samalla viisumien myöntäminen on tulevaisuudessa turvallisempaa biometristen tunnisteiden eli valokuvan ja sormenjälkien käytön ansiosta. Esittelijän ja neuvoston saavuttamassa kompromississa otetaan huomioon parlamentin alkuperäinen kanta, ja ryhmäni suuri enemmistö kannattaa sitä. Haluan käyttää tämän tilaisuuden kiittääkseni uudelleen vilpittömästi jäsen Laxia hänen sitoutumisestaan ja siitä erinomaisesta yhteistyöstä, jota hän on tehnyt viimeisten kolmen vuoden aikana tässä hyvin monimutkaisessa asiassa, jonka myötä EU:n viisumipolitiikka saa aivan uuden perustan.
costep_2009-07-15_4_6	Arvoisa puhemies, onnittelen teitä aluksi valintaanne johtaneesta vaalituloksesta. Toivotan teille menestystä seuraavan kahden ja puolen vuoden kaudelle. Ymmärsin jopa viimeisen pyyntönne noudattaa puheaikoja ilman kuulokkeita. Arvoisa pääministeri, edeltäjällänne ei ollut helppo tai myönteinen alku. Painopiste asetettiin aivan oikein energiaan, talouteen ja ulkosuhteisiin, mutta kuten niin usein elämässä käy, se mitä tapahtuu todellisuudessa, on joskus kovin erilaista kuin se, mitä olemme suunnitelleet. Gazan selkkauksessa neuvoston puheenjohtaja meni suoraan asiaan ilman, että oltiin sovittu yhteisestä EU:n lähestymistavasta. Venäjän ja Ukrainan kaasukiistassa miljoonat ihmiset joutuivat palelemaan, ennen kuin hallituksenne otti askeleen eteenpäin ja toimi välittäjänä onnistunein tuloksin. Arvostelusta huolimatta menestyitte myös muilla aloilla. On puheenjohtajavaltio Tšekin kestävä saavutus, että Euroopan unioni ei tehnyt sitä virhettä, että sortuisi protektionismiin, kuten tapahtui 1930-luvulla. Se oli ja on edelleen todellinen uhka. Tässä asiassa puheenjohtajavaltio otti selvän linjan erityisesti kilpailusta vastaavan komission jäsenen tuella. Monet ihmiset haluavat käyttää kriisiä uuden taloudellisen nationalismin edistämiseksi. Se olisi katastrofi. Liberaalidemokraateille Euroopan yhteisön perustamissopimuksen mukainen vapaa ja oikeudenmukainen kilpailu on tie kasvuun ja hyvinvointiin. Kuitenkin jotta kansalaisemme hyväksyisivät vapaan kilpailun, he haluavat olla varmoja siitä, että säännöt ovat kaikille samat. Kilpailun vääristyminen, markkinoilta sulkeminen, valtion omien yritysten suosiminen - kaikki tällainen ei johda kriisin päättymiseen vaan suoraan umpikujaan. Puheenjohtajakaudellaan Tšekin tasavallan piti uutena jäsenvaltiona perustellusti kehottaa monia vanhoja jäsenvaltioita palaamaan järjestykseen, mikä oli valitettavasti tarpeellista sen takia, että kansainvälisiä markkinoita ei saa heikentää ja sääntöjä on noudatettava. Puheenjohtajavaltio Tšekin hallitus osoittautui lopulta avuttomaksi Prahan linnasta tulevan jatkuvan häirinnän ja epäluottamuslauseäänestyksen edessä. Sen kaatuminen kesken puheenjohtajakauden oli ennennäkemätöntä. Koko Eurooppa katsoi hämmästyneenä Prahaan. Tällä teolla Tšekin poliittinen luokka teki karhunpalveluksen omalle maalleen ja EU:lle. Arvoisa pääministeri, olette kuitenkin osoittanut, että politiikassa samoin kuin jalkapallossa peli voi vielä kääntyä, vaikka vaihtoja ei ole tehty ennen jatkoaikaa. Kesäkuun Eurooppa-neuvoston kokouksessa tavoitteeksi asetettiin rahoitusmarkkinoiden valvonnan tarkistaminen. Nyt komission tehtävänä on viedä aloitetta eteenpäin päättäväisesti. Olette neuvotelleet takuut Irlannille, niin että 2. lokakuuta pidettävä kansanäänestys on toivottavasti menestys. Jäsenvaltiot ovat virallisesti sopineet ehdokkaasta komission puheenjohtajaksi ja ovat siten vastanneet ryhmämme tärkeään pyyntöön. Arvoisa pääministeri, olette henkilökohtaisesti tehnyt hyvää työtä ja saanut osaksenne paljon kunnioitusta. Tšekin ensimmäinen puheenjohtajakausi ei kuitenkaan saane historiankirjoissa sitä paikkaa, jonka olimme kaikki toivoneet sen saavan. Se, mitä meidän kuitenkin pitäisi muistaa, on teidän mottonne: esteetön Eurooppa.
costep_2009-12-14_17_23	Arvoisa puhemies, minun ei tarvitse lisätä mitään siihen, mitä komission jäsen sanoi. Tuen sitä, mitä hän sanoi, erityisesti hänen päätelmiään globalisaatiorahaston tulevasta kehityksestä muihin ohjelmiin - erityisesti Euroopan sosiaalirahastoon - verrattuna, mistä meillä on tietysti vielä toinen vilkas yhteinen keskustelu. On täysin selvää, että globalisaatiorahasto ei voi kumota rakennemuutoksen seurauksia, eikä se voi ottaa vastaan ja voittaa globalisation haasteita, eikä se tietenkään ole rahaston tarkoitus. Rahasto voi kuitenkin auttaa seurauksista kärsiviä henkilöitä, jotka ovat vaikeassa työllisyystilanteessa sen jälkeen, kun heidät on irtisanottu, ja rahasto voi antaa heille pätevöitymisen kautta mahdollisuuden saada takaisin näköalat ja löytää jälleen työtä. Sitä pitäisi tukea Euroopan sosiaalirahaston kaikkia toimia täydentävänä rahastona huolimatta keskustelusta toissijaisuusperiaatteesta, jolla on tässä yhteydessä tietysti tehtävänsä. Sanon vielä yhden asian: jäsenvaltioiden ja EU:n talousarvioissa on varmasti ohjelmia, joiden menojen tarkoituksenmukaisuus voidaan kyseenalaistaa paremmin kuin rahasto, joka tarjoaa apua suoraan vaikeassa lähtötilanteessa oleville ihmisille.
costep_2009-12-16_12_3	Arvoisa neuvoston puheenjohtaja Cecilia Malmström, kiitos erinomaisesta vastauksestanne. Puhumme tietenkin kolmesta alueesta: kahdesta raja-alueesta - Vojvodinasta ja eteläserbialaisesta Preševon alueesta, toisin sanoen kolmiraja-alueesta. Pyydän teitä myös tulevassa komission jäsenen tehtävässänne varmistamaan, että näiden maiden kehittämistä jatketaan rajatylittävän tukiohjelman mukaisesti. Sisä-Serbia, erityisesti Novi Pazarin Sandžak on tietenkin täysin eristyksissä. Myös tätä aluetta on tuettava taloudellisten edellytysten parantamiseksi, jotta autetaan ratkaisemaan vähemmistöihin liittyvät ongelmat. Erityisesti Etelä-Serbiassa on kuitenkin paljon väkivaltaisuuksia. Pyytäisin neuvostoa jatkossakin kiinnittämään huomiota tähän räjähdysalttiiseen tilanteeseen.
costep_2010-02-08_12_12	Arvoisa puhemies, meidän mielestämme Madagaskaria koskeva asia ei ole erityisen tärkeä juuri nyt. Siksi pyydämme, että sille varattu aika käytetään sen sijaan keskusteluun Mumia Abu-Jamalista, afroamerikkalaisesta toimittajasta, joka todettiin syylliseksi poliisin murhasta vuonna 1982 aihetodistuksiin perustuneessa oikeudenkäynnissä. Mumia Abu-Jamal on tuomittu kuolemaan ja hän on odottanut tuomion täytäntöönpanoa ja 30 vuoden ajan. Tähän mennessä murhaan liittyville tapahtumille ei ole löydetty tyydyttävää selitystä, ja todisteita ei ole koskaan kunnolla tutkittu. Joka tapauksessa kuolemantuomio on eräs selvimmistä ihmisoikeuksien rikkomuksista, jonka tunnemme. Vaikka oikeudenkäynnissä kuolemantuomio olisi voitu muuttaa elinkautiseen vankeuteen, syyttäjäpuoli hylkäsi tämän vaihtoehdon tammikuun lopussa. Abu-Jamalin elämä on nyt uhattuna enemmän kuin koskaan. Haluaisimme, että tästä asiasta keskusteltaisiin täysistunnossa, jotta voimme päättää, mihin toimenpiteisiin on ryhdyttävä kuolemantuomion lykkäämisen varmistamiseksi, ja jotta Mumia Abu-Jamalille annetaan mahdollisuus todistaa syyttömyytensä oikeudenmukaisessa oikeudenkäynnissä.
costep_2010-02-10_14_8	Arvoisa puhemies, neuvoston puheenjohtaja Rubalcaba totesi aivan oikein, ettei meillä tällä hetkellä ole lentoliikenteen turvaavaa järjestelmää. Alan turvallisuutta on parannettava. Detroitin ja Münchenin tapahtumat ovat osoittaneet, että turvatoimissa on aukkoja. Sen vuoksi nyt kiirehditään henkilöskannereiden käyttöönottoa, aivan kuin ne olisivat jokin ihmelääke. Niitä on jo käytössä Yhdysvalloissa, Alankomaissa ja muutamissa muissa maissa. Herää kuitenkin kysymys, parantavatko henkilöskannerit todella turvallisuutta. Se on yksi keskeisistä kysymyksistä, joita meidän on pohdittava. Henkilöskannereihin liittyy itse asiassa koko joukko kysymyksiä. Minkä tyyppistä teknologiaa käytetään? Minkä tyyppistä säteilyä skannereista lähtee? Voivatko ne vahingoittaa terveyttä? Mitä niiden avulla nähdään? Vain joitain vihreitä tai punaisia pisteitä vai koko skannattava henkilö? Entä voimmeko varmistaa tietosuojan? Skannerit ovat myös kalliita. Jos aiomme asentaa niitä, kuka maksaa? Vastausta vailla on vielä paljon kysymyksiä, ja juuri niihin me pyrimme tässä vastaamaan. Tekin haluatte tehdä niin ja esittää meille sen jälkeen ratkaisuehdotuksen. Joka tapauksessa tarvitsemme ratkaisun, joka kattaa koko Euroopan. Meidän on otettava huomioon myös Israelin kanta ja harkittava mahdollisuutta käyttää kokonaan toista menetelmää. Meidän on etsittävä pommittajia eikä pommeja. Menetelmää ei kuitenkaan voida soveltaa erottelematta kaikkiin tietyn ryhmän edustajiin, koska se olisi syrjivää, mutta meidän on tutkittava kaikki mahdollisuudet turvaten kuitenkin kansalaisten perusoikeudet.
costep_2010-02-24_17_15	Arvoisa puhemies, olen iloinen siitä, että Euroopan parlamentti on onnistunut laatimaan Goldstonen raportista päätöslauselman, joka on saanut jokseenkin laajan tuen, ilman että se on vain siirtänyt Lähi-idän konfliktin Brysseliin. Jos haluamme säilyttää mahdollisuuden pysyvään rauhaan, meidän on vedottava siihen, mikä yhdistää kaikkia osapuolia, sen sijaan, että korostamme eroavaisuuksia - niin kuin jotkut täällä tekevät. Osapuolia yhdistävät tekijät perustuvat kansainvälisen oikeuden, erityisesti ihmisoikeuslainsäädännön, sovellettavuuteen kaikkialla maailmassa. Siinä, missä konfliktin osapuolten on sallittava riippumaton tutkinta ja tuettava sitä, myös kansainvälisen yhteisön on kuitenkin vältettävä yksipuolista tuomitsemista. Siksi meidän on tehtävä myös täysin selväksi, ettei Israelin yksipuolinen demonisointi ole sopivaa tässä keskustelussa eikä yleisesti muutenkaan. Meidän on EU:ssa torjuttava selvästi niiden tahojen näkemykset, jotka pyrkivät kyseenalaistamaan Israelin valtion legitiimiyden, ja vahvistettava israelilaisia tahoja, jotka pyrkivät kanssamme saamaan Lähi-itään rauhaa, suvaitsevaisuutta ja ihmisoikeuksia. Siksi meidän on tehtävä täällä nyt selväksi, ettemme hyväksy sitä, että hallituksen edustajat, kuten ulkoministeri Avigdor Lieberman, estävät kansalaisjärjestöjen toiminnan Israelissa. Tämä politiikka vahingoittaa Israelin kansaa ja siten Lähi-idän rauhaa.
costep_2010-03-10_12_30	Arvoisa puhemies, meidän on suhteellisen helppo puhua, kun ihmisoikeusloukkauksia tapahtuu muualla ja ihmisiä kuolee vakaumuksensa takia. On tärkeää sanoa tämä asia. Orlando Zapata todellakin menetti henkensä nälkälakkonsa seurauksena, ja myös muut vangit ovat nyt ryhtyneet nälkälakkoon. Siksi meidän on pohdittava erityisesti sitä, miten me voimme edetä kohdennetulla tavalla. Jotkut sanovat, ettei meidän missään nimessä pitäisi puhua Kuuban kanssa, koska emme voi hyväksyä sen hallitusta. Toiset - enkä pidä tätä kantaa ollenkaan hyvänä, João Ferreira - ovat ilmaisseet näkemyksen, että täällä esiintyy tekopyhyyttä ja että kuubalaisille pitäisi antaa vapaus tehdä omat poliittiset päätöksensä. Katson, että vapaus tehdä poliittisia päätöksiä todellakin loppuu siihen, kun ihmisoikeuksia loukataan ja ihmisiä kuolee. Sellaisissa olosuhteissa meidän, Euroopan parlamentin, täytyy tehdä jotain. Tätä taustaa vasten on aivan oikein, että keskustelemme yksityiskohtaisesti käsiteltävänä olevista erityisistä ehdotuksista - ainakin muutamasta Gahlerin uudesta ehdotuksesta - ja mietimme kaikki, miten voimme puuttua ihmisoikeusloukkauksiin kaikkialla maailmassa ja auttaa maailman ihmisiä.
costep_2010-03-24_19_9	Arvoisa puhemies, arvoisa komission jäsen, hyvät parlamentin jäsenet, Pittsburghissa pidetty G20-huippukokous antoi hyvän mallin. Kokouksessa vaadittiin talouden elvytyssuunnitelmia kunnollisten työpaikkojen edistämiseksi, mikä lisää työpaikkojen varmuutta ja luomista, ja asetettiin työllisyyden lisääminen ensisijaiseksi tavoitteeksi. Tästä syystä kehotan Euroopan työvoimaministereitä painostamaan G20-ryhmän jäseniä ensinnäkin pitämään kiinni elvytyspaketeistaan ja työskentelemään entistä kovemmin ja laajemmin työpaikkojen luomiseksi; toiseksi käyttämään taloudellisesti turvattua lyhytaikaista työtä työpaikkojen menettämisen estämiseksi; kolmanneksi edistämään julkisia investointeja työpaikkojen ja ekologisesti kestävän kasvun luomiseksi sekä neljänneksi tehostamaan ja laajentamaan sosiaaliturvatoimenpiteitä näiden toimenpiteiden saavutettavuuden takaamiseksi. Näin turvattaisiin myös ostovoima sisämarkkinoilla samoin kuin työllisyys ja autettaisiin torjumaan köyhyyttä. Euroopan työvoimaministerit pitävät ilmeisesti yhteistyötä työmarkkinaosapuolten kanssa hyvin tärkeänä, jotta sosiaalista vuoropuhelua voidaan tehostaa vielä enemmän kuin komission jäsen toivoo.
costep_2010-04-19_24_4	Arvoisa puhemies, haluan edellisen puhujan tavoin kiittää jäsen Dorfmannia hänen mietinnöstään. Mietinnöstä käy selkeästi ilmi, että tässä asiassa on vielä joitain selvitettäviä seikkoja. Katson aiempien puhujien tavoin, että nykyinen kehys luonnonhaitta-alueiden määrittelyyn on liian karkea. Se ei kaikilta osin vastaa epäsuotuisien alueiden tarpeisiin. Pidän kyseenalaisena sitä, voidaanko määrittely tehdä yksinomaan luontoa koskevien perusteiden avulla. Määrittelyssä on tarkasteltava myös yhteiskunnallista tilannetta, jolla on huomattava vaikutus epäsuotuisilla alueilla. Epäsuotuisille alueille myönnettävät tuet ovat monille tiloille elintärkeitä. Tämän vuoksi komission on harkittava uudelleen nykyisen kehyksen hiomista, jotta monet alueet saisivat mahdollisuuden selviytyä. Nykyisen järjestelmän täytäntöönpano voisi johtaa huomattaviin muutoksiin, jotka eivät aina ole ymmärrettäviä ja jotka voivat aiheuttaa maatalousalalla suurta levottomuutta ja epävarmuutta. Meidän on syytä harkita tätä asiaa vielä uudelleen.
costep_2010-04-21_5_20	Arvoisa puhemies, kiitos, arvoisa komission jäsen Cecilia Malmström. Parhaillaan käsittelemämme neuvotteluvaltuudet ovat ennen kaikkea osoitus siitä, että komissio ja parlamentti noudattavat jälleen samaa linjaa ja että yhteistyö on ainakin päässyt hyvään alkuun. Siinä, että Euroopan parlamentti hylkäsi sopimuksen helmikuussa - tämä on tarkoitettu kaikille niille, jotka kuvailivat sitä pullisteluksi - ei ole lainkaan kyse mahtailusta vaan vastuun kantamisesta. Parlamentti kantaa vastuun niiden oikeuksista, joita se edustaa, nimittäin Euroopan kansalaisten oikeuksista. Käynnissä olevat neuvottelut pankkitietojen siirtoa koskevasta uudesta sopimuksesta vastaavat ennen kaikkea siihen keskeiseen kysymykseen, pitävätkö parlamentti ja Euroopan unioni kunnioitusta tärkeänä. Kumppanien välistä kunnioitusta, kansalaisten kunnioittamista ja Euroopan lainsäädännön kunnioittamista. Onnistuimme sujauttamaan näihin neuvotteluvaltuuksiin paljon meille tärkeitä asioita. Päätöslauselmassa, jonka aiomme toukokuussa antaa, otetaan erittäin hyvin huomioon nimenomaan EU:n kansalaisten suojelua koskevat seikat, sekä heidän tieto- että oikeussuojansa, mukaan luettuna EU:n ulkopuolella annettava suojelu erityisesti silloin, kun heidän oikeuksiaan saatetaan loukata EU:n ulkopuolella. Olemme puhuneet paljon yhdistettyjen tietojen siirtämisestä, niin sanotusti tietojen siirtämisestä valikoimattomasti. Meidän on selvennettävä sitä tosiseikkaa, että sovituissa valtuuksissa on määrättävä, miten ja milloin tämä ongelma aiotaan ratkaista. Muutoin koko asiaa on erittäin vaikea esittää toistaiseksi käyttämämme sanamuodon valossa. Tätä korostetaan Euroopan parlamentin päätöslauselmassa kahdessa kohdassa ja neuvotteluvaltuuksissa yhdessä kohdassa. Olen varma siitä, että komissio ratkaisee tämän järkevällä tavalla.
costep_2010-04-21_7_21	Arvoisa puhemies, jäsen Roithován, jäsenen Březinan ja jäsenen Mészárosin puheet olivat mielestäni todella vakuuttavat, koska niissä kuvailtiin, miten maassa, jossa he asuivat aikaisemmin eli kommunistisessa Tšekkoslovakiassa, harjoitettiin samalla tavalla harkitsematonta luonnonvarojen hyväksikäyttöä kuin nykyään, miten asenteissa on tapahtunut muutoksia ja miten nykyään juuri he ovat niitä, jotka puhuvat ympäristönsuojelun ja yhteisten eurooppalaisten standardien puolesta. Mielestäni tarvitsemme Euroopassa tällaista asennemuutosta. Meidän on oltava tietoisia siitä, että kehitämme parhaillaan uusia tekniikoita. Miksi emme voisi louhia loppuun sellaisen kaivoksen varoja, josta varat loppuvat pian joka tapauksessa ja ensinnäkin kehittää näitä uusi tekniikoita? Haluan tehdä yhden asian selväksi: jos emme ole varuillamme, jotakin sellaista tuhoutuu, jota ei voi palauttaa, ja tulevat sukupolvet tuomitsevat meidät siitä. Sen vuoksi haluan todella vaatia kauas ulottuvaa lähestymistapaa tässä asiassa. On erittäin tärkeää, että meillä on yhtenäiset eurooppalaiset standardit, koska joet ylittävät maiden rajoja, ja syanidi on tietenkin ympäristöön kohdistuva vaara, joka ylittää maiden rajat.
costep_2010-04-21_7_23	Arvoisa puhemies, hyvät kuulijat, kuten jäsen Takkula juuri totesi, syaniditekniikka on yleisesti käytettävä tekniikka kaivostoiminnassa. Kuten olemme kuulleet, se on kuitenkin äärimmäisen vaarallinen. Jäsenen Băsescun juuri mainitsema katastrofi saastutti aikanaan Tonavan ja järkytti meitä kaikkia, ja tiedätte, että kampanjoin voimakkaasti Tonavan alueella. Kauppa-asioista vastaavana poliitikkona mietin tästä syystä mitä me voimme asialle tehdä. Meillä on Euroopan unionissa vain rajalliset mahdollisuudet kullan kaivamiseen. Tavoite on saada teknisillä uudistuksilla aikaan jotakin positiivista maailmanlaajuisesti. Huipputeknologia on jo käytössä, tiedän sen. Saksassa kehitetään sellaisia ympäristötekniikoita, joiden avulla voidaan välttää syanidia tulevaisuudessa. Meidän on tehtävänä näistä eurooppalaisista huipputekniikoista kaupallisesti toteuttamiskelpoisia, ja meidän on tehtävä niistä edullisia. Näen tässä suuria mahdollisuuksia kaupankäyntiin. Meidän ei pitäisi rajoittua Euroopan unioniin vaan meidän pitäisi varmistaa, että voimme saavuttaa läpimurron myös kansainvälisessä kaupassa ympäristön ja taloutemme eduksi.
costep_2010-05-18_5_7	Arvoisa puhemies, haluaisin aloittaa jälleen kerran maagisella sanalla tasapaino, jonka Carl Haglund juuri mainitsi. Itse asiassa uskon, että nyt keskusteltaessa varainhoitovuoden 2011 talousarviosta, meidän on otettava lähtöpisteeksi seuraava kysymys: Miten voimme löytää asianmukaisen ja vastuullisen tasapainon? José Manuel Fernandes puhui populismista viitaten parlamentin näkemykseen vastuullisuudesta ja itsekurista vuoden 2011 talousarviossa. Olen täysin eri mieltä hänen kanssaan tästä asiasta. En usko, että on populismia päätyä yhdessä lopputulokseen, että niiden monien leikkausten valossa, joita edellytämme muilta mailta, meidän on tutkittava hyvin tarkasti, miten me voimme parlamentissa toimia itsekuria noudattaen. Uskon päinvastoin, että tämä juuri on Euroopan parlamentin poliittinen vastuu nykytilanteessa. Leikkauksissa, joita vaaditaan Kreikalta ja valtioiden talousarvioilta yleensä, meillä on oltava rohkeus yhtäältä perustella korotukset, joita tarvitaan työmme tekemiseksi vastuullisesti, ja silti samalla löytää raja, jossa todetaan: tässä tilanteessa vaadimme myös tiettyjä rajoja, sillä se on yksinkertaisesti osa poliittista toimintaa. Tämä on viestittävä noudattamalla perusohjetta olemme ymmärtäneet! Tämä on poliittisesti tärkeää, ja siksi kehotan jälleen kerran kaikkia ryhmiä miettimään, millaisen signaalin annamme yleisölle vuoden 2011 talousarviossa.
costep_2010-05-19_7_1	Arvoisa puhemies, arvostan suuresti teitä ja toimintaanne puheenjohtajana, mutta tänään minun on esitettävä vastalause. Olette antanut puheenvuoron usealle jäsenelle, ja olette antanut sen kahdesti jäsen Lehnelle ja jäsen Gollnischille sekä jäsen Foxille. Minäkin halusin esittää työjärjestyspuheenvuoron, joka koski kalenteria, ja tämä on tärkeä asia. Pyytäisin teitä tarkistamaan, onko tarkistus 4 sääntöjen vastainen. Tiedän, että hylkäsimme tarkistuksen, mutta tämä on periaatekysymys. Perussopimuksessa ei viitata kahteentoista täysistuntoon vuodessa, vaan kahteentoista kuukausittaiseen täysistuntoon vuodessa. Jäsen Foxin esittämässä tarkistuksessa yritettiin yhdistää elokuun ja syyskuun täysistunnot yhteen viikkoon. Tässä ei ole nyt kysymys syyskuu I:n ja syyskuu II:n täysistunnosta, vaan elokuun ja syyskuun täysistunnosta. Haluaisin todella selventää, että tämä on sääntöjen vastaista.
costep_2010-06-15_11_16	Arvoisa puhemies, pyydän teitä vielä kerran toteamaan, onko ympäristövastuudirektiivi mielestänne riittävä meressä tapahtuvaa öljyn- ja kaasuntuotantoa varten. Haluaisin tietää, ovatko epäyhtenäiset ja varsin matalat korvausvastuun ylärajat mielestänne todellakin sitä, mitä tarvitsemme Meksikonlahden katastrofin jälkeen. Lisäksi haluan tietää, keskusteletteko öljynporauslautoilla tehtävien teknisten tarkastusten välttämättömistä parannuksista. Katsotteko todella, että arktisen alueen ympäristö- ja ilmasto-olot ovat riittävän suotuisat ihmisille ja tekniikalle, jotta voimme ottaa sielläkin tällaiset merenalaiseen öljyntuotantoon liittyvät riskit. Siellä ei ole aivan yhtä syvää kuin Meksikonlahdella, mutta olot ovat ankarat.
costep_2010-11-10_18_4	Arvoisa puhemies, mitä EU:n innovaatiopolitiikka itse asiassa tekee? Mitä EU:n tutkimuspolitiikka tekee? Jos esittäisimme tämän kysymyksen itsellemme ja kansalaisille kadulla, emme saisi lainkaan vastausta. Tämä johtuu sitä, että ei ole selvää, mitä lisäarvoa EU:n tutkimus ja innovointi tuovat. Siksi olemme tyytyväisiä siihen, että komission jäsen Geoghegan-Quinnin ehdotuksen alussa määritellään, mitä innovaatio on. Mitä innovaatio on? Innovaatio tarkoittaa tiedon muuttamista rahaksi, tuotteeksi tai lisenssiksi. Se on uutta. Olen iloinen, että komissio on valinnut tämän tien. Me tarvitsemme kuitenkin myös mies kuussa tai nainen kuussa -hankkeita, jotka kadunmieskin ymmärtää, jotta EU:n veronmaksajat ymmärtävät, mitä me teemme heidän rahoillaan. Tässä mielessä näen paljon mahdollisuuksia terveiden elinvuosien lisäämisessä kahdella. Se olisi hanke, jonka kaikki ymmärtäisivät. Siksi olen iloinen siitä, että ehdotettu ensimmäinen innovaatiokumppanuus on omistettu nimenomaan tämän tavoitteen saavuttamiselle. Kaksi tervettä elinvuotta lisää - sen ymmärtää jokainen ja se meidän pitäisi toteuttaa. Tässä mielessä teillä on meidän tukemme. Haluaisin kuitenkin korostaa sitä, minkä kollega Merkies jo mainitsi, että jos me yksinkertaisesti tarkastelemme olemassa olevia välineitä, meillä on Euroopan innovaatio- ja teknologiainstituutti (EIT), osaamis- ja innovointiyhteisöt, teknologia-aloitteet ja niin sanottu kilpailukyvyn ja innovoinnin ohjelma (CIP) - nämä ovat kaikki jo olemassa olevia ohjelmia. Jos perustamme vielä yhden ohjelman, koko alueesta on vaikea saada otetta. Sitä meidän ei pidä tehdä. Innovaatiokumppanuuksien tarkoituksena on todella edistää tilanteen järkeistämistä ja kaiken yhdistämistä yhdeksi järjestelmäksi. Siksi me hyväksymme tämän vain, jos tämä kaikki tehdään veronmaksajien kannalta selväksi. Meidän on aina osattava vastata kysymykseen: mikä tuo unionille lisäarvoa? Jos tämä on tilanne, te saatte meidän täyden tukemme.
costep_2010-12-13_18_14	Arvoisa puhemies, olen ollut nyt parlamentissa vuoden ja hoitanut erilaisia asioita, mutta mikään niistä ei ole ollut yhtä vaikea kuin tämä nyt käsillä oleva. Tässä yhteydessä haluaisin vielä kerran sanoa vilpittömät kiitokseni asiaa käsitelleiden valiokuntien esittelijöille Véronique Mathieulle ja Alejandro Cercasille. Tämä on todella vaikea asia, ja syy siihen on se, että meillä Euroopassa on luonnollisesti hyvin korkeat ihanteet. Me haluamme kohdella jokaista täällä asuvaa ja työskentelevää oikeudenmukaisesti ja tasa-arvoisesti. Tuo on periaatteessa asia, josta me kaikki voimme olla lähtökohtaisesti samaa mieltä. Se, miten pitkälle me voimme todella soveltaa tätä, on epävarmaa. Täällä on jo muistutettu siitä, että me nyt Lissabonin sopimuksen myötä haluamme toteuttaa yhteistä turvapaikka- ja maahanmuuttopolitiikkaa. Turvapaikkapolitiikka on sydäntämme lähellä oleva asia myös perusoikeuskirjan vuoksi. Tarvitsemme maahanmuuttopolitiikkaa myös taloudellisista syistä, koska käynnissä on väestörakenteen muutos ja tarvitsemme hyvin kiireesti sekä korkeasti koulutettuja että vähemmän koulutettuja työntekijöitä. Nyt edessämme on vaikea kysymys siitä, mitä tehdä. Kuten täällä jo mainittiin - Sophia in 't Veld sen mainitsi - jäsenvaltiot ilmaisivat jo vuonna 1990 Tampereella, halunsa kehittää yhteistä rakennetta. Tähän mennessä sellaista ei ole tuotu käsittelyyn. Toisin sanoen meillä on tässä tänään kompromissi, johon emme ole täysin tyytyväisiä, mutta joka minun näkökulmastani antaa tien edetä. Henkilökohtaisesti ymmärrän, miksi jotkut sanovat, että tarvitsemme enemmän aikaa keskusteluun. En minäkään ole siihen kaikilta osin tyytyväinen. Minulle on esimerkiksi erityisen tärkeää, että kaikilla ihmisillä on pääsy perus- ja jatkokoulutukseen, koska se on ratkaisevan tärkeää - ei vain kyseisille henkilöille, jotta heillä on kyky työskennellä työmarkkinoilla, vaan myös meille, jotka todella tarvitsemme työntekijöitä. Sosiaaliturvan alalla, jossa meillä jäsenvaltioissa on jo muutenkin niin monia erilaisia järjestelmiä, joita ei ole yhdenmukaistettu edes EU:n sisällä, nousee kysymys siitä, miten me todella pystymme luomaan kolmansien maiden kansalaisille kaikissa tapauksissa samat oikeudet, vaikka niin haluaisimme? Se on vaikeaa, ja siksi pidän tätä nyt esillä olevaa kompromissia hyvänä. Meidän pitäisi todella äänestää sen puolesta; silloin meillä on ainakin jotain.
costep_2010-12-15_5_16	Arvoisa puhemies, vastaan mielelläni tuohon kysymykseen. Irlannin hallitus teki virheen taatessaan lainoja vaatimatta pankkisektorin uudistusta. Se oli vastuutonta, ja siksi sen talousarvion vaje on nyt 32 prosenttia. Tiedämme sen. Teidän ei pitäisi kuitenkaan sekoittaa muiden valtioiden ongelmia Irlannin ongelmiin. Irlanti on täysin eri asia, koska siinä on kyse pankkikriisin toisesta asteesta eikä rakenteellisesta ongelmasta, kuten muissa maissa. Hyvä Martin Schulz, te tiedätte sen yhtä hyvin kuin minäkin. Älkää yrittäkö kääntää huomiotamme muualle. Puhuja hyväksyi kysymyksen esittämisen sinisen kortin nojalla (Euroopan parlamentin työjärjestyksen 149 artiklan 8 kohta
costep_2011-01-20_6_10	Arvoisa puhemies, arvoisa komission jäsen, hyvät kollegat, jos Mustanmeren aluetta halutaan kehittää vakauden, turvallisuuden, demokratian ja hyvinvoinnin alueeksi ja jos nämä mahdollisuudet halutaan käyttää ja haasteisiin halutaan vastata, tarvitsemme kattavaa strategiaa. Tällä päätöslauselmalla pyritään tähän tavoitteeseen. Tämän takia ryhmäni tukee mietintöä. Tukeminen johtuu myös siitä, että mietintöön on sisällytetty useita ehdotuksistamme, jotka koskevat esimerkiksi ratkaisemattomien konfliktien selvittämistä alueella, yhteistyön parantamista kansalaisyhteiskunnassa, henkilöiden välisten hankkeiden tukemista sekä pienhankkeiden edistämistä rajat ylittävän yhteistyön osalta. Toivomme myös kestävää energiapolitiikkaa, suurempaa energiatehokkuutta sekä akateemisten verkostojen ja opiskelijaverkostojen luomista. Haluan kuitenkin arvostella yhdenmukaisen kannan puutetta alueen energiainfrastruktuuria koskevan kysymyksen osalta. Haluan mainita tässä yhteydessä Nabucco-kaasuputken ja South Stream -putken. En ymmärrä, miksi pyyntöämme Mustanmeren öljynporauslauttojen tarkemmasta valvonnasta ei ole hyväksytty. Valvonta on ehdottoman olennaista, kun otetaan huomioon Meksikonlahdella tapahtunut katastrofi. Tämän takia esitämme tämän tarkistuksen jälleen tänään.
costep_2011-02-02_14_15	Arvoisa puhemies, kun on kyse energiakokousta koskevasta huolellisesta valmistelusta ja poliittisista painopistealoista: Herbert Reul, miten suhtaudutte siihen, että komission jäsen Oettinger varoitti Frankfurter Allgemeine Zeitung -lehden laajassa haastattelussa tänään, ettei Euroopan unionin pitäisi ottaa käyttöön liian kunnianhimoisia uusiutuvan energian tavoitteita? Tämä tapahtui vain muutama viikko siitä, kun uusiutuvia energialähteitä koskeva direktiivi, josta olemme kaikki hyvin ylpeitä, tuli voimaan. Kun on kyse energiatehokkuuden alan huolellisesta valmistelusta: miten suhtaudutte siihen, että energiatehokkuuden toimintasuunnitelma on edelleen pöytälaatikossa, joten tässä kokouksessa ei ole itse asiassa mitään mahdollisuutta keskustella siitä?
costep_2011-02-02_14_9	Arvoisa puhemies, hyvät kollegat, viimeisimmissä raporteissa eteläiseltä Välimereltä ja Egyptistä ilmoitetaan, että Kairossa ammutaan laukauksia. Tilanne on kärjistymässä. Näiden uutisten vuoksi voin vain vedota Euroopan valtion- ja hallitusten päämiehiin, että ne eivät odota tämän viikon perjantain lounasaikaan sopiakseen oikeasta viestistä Egyptille. Meidän olisi jo kauan sitten pitänyt tehdä selväksi Mubarakille, että hänen on erottava nopeasti. Tämä on tarpeen, jotta Egyptin levottomuuksien kärjistyminen entisestään estetään ja jotta varmistetaan, että kehitys on samanlainen kuin aiemmin Tunisiassa. Olisi todella häpeällistä, jos vain odotamme ja katsomme, mitä Egyptissä tapahtuu. Suosionosoituksia Tämän kokouksen pitäisi olla energiakokous. Kun tarkastelen sitä varten tehtävää valmistelutyötä, en ole itse asiassa ollenkaan yllättynyt, että asialistaa muutetaan muiden aiheiden perusteella. Monia yhteyksiä luodaan iskulauseen tarvitsemme energian toimitusvarmuutta perusteella: erityisesti juuri te, puheenjohtaja Barroso, luotte niitä Azerbaidžanin ja Turkmenistanin kaltaisten valtioiden kanssa. Komission jäsen Oettinger puhui hiljattain teollisuus-, tutkimus- ja energiavaliokunnassa siitä, miten aiomme kehittää energiasuhteitamme Irakin, Georgian ja Turkmenistanin kanssa. Voimme nähdä eteläisen Välimeren tapahtumien vuoksi, mitkä ovat omiin etunäkökohtiimme ja ulkoiseen energiapolitiikkamme liittyvien toimintalinjojen seuraukset. Pidän tätä melko vaarallisena. Tiedän, että tarvitsemme monipuolistamista, koska meillä on edessämme ongelmallinen ja erittäin hankala tilanne idässä Venäjän ja kauttakulkuvaltioiden Valko-Venäjän ja Ukrainan kanssa. Monipuolistaminen ei saa kuitenkaan johtaa siihen, että me aloitamme nyt suhteidenpidon tyrannien ja kriisitilanteessa olevien valtioiden kanssa. Energiatehokkuus ja uusiutuvat energialähteet ovat ratkaisu paremmalle ja varmemmalle energiahuollolle, ja minun on todettava puheenjohtaja Barrosolle, että olette toiminut hyvin sallivasti tässä suhteessa. Komission jäsen Oettinger löi laimin alaa, jota Piebalgs hoiti hyvin - ja tämä on kielteinen tapa tarkastella asiaa - koska hän on jälleen kerran päättänyt, että ei edistetä tulevaisuuden kannalta kestävää tekniikkaa, kuten uusiutuvia energialähteitä ja energiatehokkuutta, ja hän on palannut aikaisempaan useiden energialähteiden käyttöön. Yhtäkkiä huomaamme, että ydinvoimaloiden ja atomienergian syöttötariffeista keskustellaan Eurooppa-neuvoston kokouksessa. Missä ihmeessä me todella olemme tässä uudistamista ja innovointia koskevassa keskustelussa? Olen menettänyt tässä asiassa kärsivällisyyteni. Suosionosoituksia Ehkä olemme olleet todella liian kärsivällisiä, kun kyseessä on talouden hallinto. Vaikuttaa siltä, että Saksa seuraa Schäublen osoittamaa tietä. Se, mitä käsittelemme parhaillaan, ei edusta vielä uusimpia välineitä. Tarvitsemme enemmän kuin vain vähäisen muutoksen vakausvälineeseen. Meidän on tehtävä kiireellisesti päätös Kreikan ja Irlannin lainaehdoista tai tuhoamme lopulta nämä valtiot. Tarvitsemme enemmän rahaa kriisinhallintavälineeseen, sillä muussa tapauksessa voimme unohtaa kaikki ajatukset Espanjan ja Portugalin avustamisesta lähitulevaisuudessa. Se, mitä tarvitsemme - jotta ymmärrämme toisiamme hyvin tässä asiassa - on ehdotus siitä, miten aiomme hoitaa velan uudelleenjärjestelyn. Emme voi välttää sitä, ja sen tietävät kaikki. Myös me täällä parlamentissa haluamme keskustella asiasta lisää.
costep_2011-02-16_11_36	Arvoisa puhemies, markkinavaihtelut ovat tärkeitä, jotta markkinat toimisivat asianmukaisesti ja luotaisiin kannusteita tavaroiden ostamiseen ja myymiseen. Meille maanviljelijöille perushyödykkeiden futuurikauppa on korjatun sadon myynnin ja ostamisen peruskomponentti. Se tarjoaa tärkeän mahdollisuuden saada suunnitteluvarmuutta, kun hinnat ja määrät määritetään varhaisessa vaiheessa. Toisin kuin vauraissa teollistuneissa maissa elintarvikkeiden hintojen nousu on ongelma erityisesti maailman köyhillä alueilla, missä ihmiset joutuvat käyttämään suuren osan tuloistaan elintarvikkeisiin. Meidän ei pidä puuttua markkinoihin aina, kun hinnat muuttuvat, ja yrittää näin torjua luonnollisia vaihteluita. Ilman kansainvälisesti sovellettavaa rahoitusmarkkinoiden puitelainsäädäntöä meidän ei tarvitse edes harkita perushyödykemarkkinoiden sääntelemistä, sillä jos rahoitusmarkkinoilla on liikaa rahaa, ne etsivät sopivia vasta-arvoja ja perushyödykkeet ovat tällä hetkellä erittäin arvostettuja. Siksi meidän ei pitäisi yllättyä, jos maataloushyödykkeet ovat nyt myös haluttuja kaupan kohteita.
costep_2011-03-09_16_12	Arvoisa puhemies, kontrasti on hämmästyttävä! Pidämme arabimaailmassa tapahtuneita vallankumousta ja muutoksia kiehtovina. Yritämme auttaa. Tänään olemme keskustelleet Libyasta. Viime päivinä ja viikkoina olemme keskustelleet Egyptistä ja Tunisiasta. Samalla rauhanprosessi on kuitenkin seisahtunut paikoilleen. Arvoisa korkea edustaja Ashton, tässä tilanteessa on todettava selvästi, että teitte meille palveluksen onnistuessanne kutsumaan kvartetin kokouksen koolle. Prosessin edistäminen oli erittäin hyvä asia näinä aikoina, jolloin alueella ja Israelissa vallitsevat hyvin turvattomat olot. Haluan tehdä tämän hyvin selväksi. Joudutte toisinaan parlamentin arvostelun kohteeksi. Niinpä on kenties paikallaan esittää myös kehuja. Asiasisällöstä totean, että en usko Israelin suhtautuvan epäilevästi demokratiaan arabivaltioissa. Kyse on vain siitä, että muutoksia ei ole vielä saatettu päätökseen. Olen täysin samaa mieltä jäsen Pötteringin ja jäsen Swobodan kanssa siitä, että jos ja kun alueella on demokraattisia valtioita, myös Lähi-idän rauhanprosessilla on hyvät mahdollisuudet päästä vihdoin alkuun. On joka tapauksessa selvää, että siirtokuntien rakentamisesta on tehtävä loppu samoin kuin virheellisistä päätelmistä, joilla sitä puolustetaan. Kaikkien parlamentin ryhmien välillä vallitsee yhteisymmärrys tästä asiasta. Arabimaailman kansannousujen yhteydessä myös Hamasin hallintoa vastaan osoitettiin mieltä Gazan alueella. Palestiinalaisalueilla vallitseva tilanne ei todellakaan ole yksinkertainen. Demokratisoinnissa on onnistuttava täälläkin. Toistaiseksi meillä on onneksi maltillinen ja konservatiivinen kumppani Länsirannalla, toisin kuin Gazan alueella.
costep_2011-03-10_3_7	Arvoisa puhemies, arvoisat kuulivat, pelastuspakettien tarkoituksena oli suojella Euroopan unionin jäsenvaltioita maksukyvyttömyydeltä. Nämä kuitenkin musertavat kansalaiset julmilla säästökuureilla ja sallivat syyllisten päästä pälkähästä. Tämän lisäksi komissio puuttuu nyt myös kansalliseen palkkapolitiikkaan. Komission jäsen Hahn, on melko absurdia, ja minulla nousee kyyneleet silmiin, kun kuulen virallisia argumentteja, kuten teidän esittämänne argumentit, joiden mukaan tämän ei ole ollenkaan tarkoitus olla sosiaalipoliittinen toimenpide. Tällaista kantaa on mahdotonta hyväksyä. Palkkapolitiikka ei kuulu EU:n toimialaan. Komission esittämä politiikka on täysin ristiriitaista Euroopan unionin aatteen kanssa. Euroopan unionin ei koskaan pitänyt kilpailla palkoilla ja sosiaalisella polkumyynnillä. Tämä komissio puhuu palkkajoustosta, jota pitäisi vähentää. Se on ilmoittanut, että palkkojen pitäisi heijastaa markkinoiden olosuhteita. Tämä on kuin sokea yrittäisi kuvailla elefanttia. Henkilöt, jotka kirjoittavat tällaisia asioita, eivät yhtään ymmärrä työehtosopimuksia. He puuttuvat vapaisiin työehtosopimusneuvotteluihin ja pienentävät paljon puhuttua työmarkkinaosapuolten autonomiaa ja sosiaalista vuoropuhelua aina absurdiuteen saakka. Haluaisin tehdä selväksi, että tämän parlamentin tehtävänä on varmistaa, että autonominen työehtosopimuspolitiikka säilytetään, suojella sosiaalista vuoropuhelua ja estää sosiaaliturvan purkamista entisestään. Tarvitsemme toimenpiteitä, joiden avulla estetään haitallista säästöpolitiikkaa, emme rankaisutoimia.
costep_2011-03-23_17_17	Arvoisa puhemies, Japania uhkaa yhä ydinreaktorin sulaminen. Fukushiman ydinvoimalaitoksen säteily lisääntyy voimakkaasti. Tämä on jälleen yksi hirvittävä osoitus siitä, miten ydinvoimaa on mahdotonta hallita. Siksi me vaadimme luopumaan välittömästi ydinenergiasta. Ydinenergia tuottaa energiayhtiöille voittoa, mutta onnettomuuden sattuessa hinnan maksavat kansalaiset. Sen vuoksi EU:n täytyy välittömästi esittää ydinvoimalaitostoiminnalle vaatimus pakollisesta vastuuvakuutuksesta. Sen on katettava kaikki terveys-, omaisuus- ja esinevahingot kaikissa jäsenvaltioissa. Euroopan unionin pitäisi lopultakin lopettaa ydinenergian tukeminen ja lakkauttaa Euratomin perustamissopimus. Veronmaksajien miljardeja virtaa yhä vaaralliseen suuren riskin tekniikkaan, kun taas turvalliset vaihtoehdot, kuten uusiutuvat energiamuodot, saavat liian vähän rahoitusta
costep_2011-05-11_4_17	Arvoisat puhemies ja Catherine Ashton, meillä on vielä pitkä matka yhteiseen ulkopolitiikkaan, joka on todella nimensä veroista. Teitä on arvosteltu siitä, mutta minusta tuntuu joskus siltä, että teistä on tehty syntipukki tilanteessa, joka ei ole teidän hallinnassanne ja jonka aiheuttaa se, että jäsenvaltioilla ei ole poliittista tahtoa sopia yhteisestä lähestymistavasta. Tarkastellaan Libyan esimerkkiä. Ensinnäkin Italia esti pakotteiden määräämisen, sitten Ranska tunnusti siirtymäajan neuvoston Bengasissa kuulematta muita ja lopuksi Saksa äänesti tyhjää päätöslauselmasta YK:n turvallisuusneuvostossa. Ette voi tehdä mitään sen muuttamiseksi, mutta se antaa EU:sta kielteisen kuvan. Meidän pitäisi määrätä voimakkaampia pakotteita Syyrialle, mutta siihenkin tarvitaan yksimielisyyttä. On joitakin jäsenvaltioita - Kreikka, Italia ja Espanja on mainittu lehdistössä ja Saksakin voi olla yksi niistä - jotka vastustavat sitä. Siinä tapauksessa teidän on sanottava täällä: olemme onnistuneet saamaan mukaan vain 13. Yksimielisyyden tarve lamauttaa meidät. Se ei toimi enää 27 jäsenvaltion kanssa. Meidän on otettava seuraava suuri harppaus kohti yhteistä ulko- ja turvallisuuspolitiikkaa. Haluan tehdä sen täysin selväksi Charles Tannockille ja hänen konservatiiviystävilleen. Mitä te voitte tehdä? Ilmoittakaa, että EU:n yhteistyö on epäonnistunut ja tunnistakaa siitä vastuussa olevat henkilöt. Käyttäkää yhteisön välineitä erityisesti demokratian edistämiseen. Olin yllättynyt kuullessani teidän puhuvan täällä niin avoimesti eurooppalaisen demokratiarahaston puolesta. Olemme valmistelemassa aiheesta mietintöä, jonka esittelijänä on Véronique De Keyser, ja arvioimme sen vaatimuksia. Haluan tehdä täysin selväksi, ettemme halua toista demokratiaa ja ihmisoikeuksia koskevaa eurooppalaista rahoitusvälinettä (EIDHR), joka on byrokraattinen, hidas, liian monimutkainen ja epäpoliittinen. Tarvitsemme ratkaisua, joka on epäbyrokraattinen, nopea, yksinkertainen ja poliittinen. Jos pystytte luomaan sellaisen, saatte täyden tukemme.
costep_1997-02-19_12_34	Arvoisa neuvoston puheenjohtaja, ensimmäiseksi minun pitää sanoa, että sananne huojensivat minut, kun kerroitte, että meillä on vielä aikaa vuoteen 1998 asti lopullisen kuvan luomista varten. Haluan vain, että neuvoston puheenjohtajan kautta Euroopan keskuspankille toimitetaan tieto siitä, että miljoonat eurooppalaiset Kanarian saarilla, Azoreilla, Madeiralla, Kreikan saarilla, Ceutassa ja Melillassa, eli useilla merkittävillä maa-alueilla, ovat huolissaan siitä, että tällä kartalla - jossa kartta ja rahan kelpoisuus vaikuttavat olevan yhteneväisiä - ei ole heidän asuinalueitaan, mikä voisi herättää epäilyksen siitä, että näillä alueilla raha ei kelpaa. Vaikka ongelma voi teidän mielestänne olla turhanpäiväinen, näiden alueiden asukkaille se on perustavaa laatua oleva huolenaihe, ja halusin saada varmuuden siitä, että neuvoston puheenjohtaja antaa Euroopan keskuspankille tiedon tästä parlamentin jäseniä huolettavasta asiasta, koska me tavallaan edustamme näitä alueita.
costep_1997-03-10_5_16	Arvoisa puhemies, minäkään en usko olevani lehmä, kuten Nassauer sanoi kollegalleni Schulzille. Luulen, että tämä on jotakin, joka ei yhdistä pelkästään sosialisteja, vaan kaikkia meitä, jotka olemme tässä salissa, enkä siitä syystä iloitse siitä, ettei minua tarkasteta. Pikemminkin ollessani tietoinen siitä, että määräysten mukaan matkalaukkuni voi kulkea lentokenttien läpi, mutta sen sijaan minun täytyy näyttää henkilöllisyystodistukseni tai passini, niin juuri tämä aiheuttaa minussa tiettyä levottomuutta. Schengen on epäilemättä, kuten täällä on jo sanottu, askel kohti vapaata liikkumista, sitä emme voi kiistää. Mutta se on niin haparoiva ja ennen kaikkea niin epäselvä askel, että se huolestuttaa joitakin meistä. Olemme edistyneet, se on varmaa, mutta miten? Ainoastaan hallitusten välisillä sopimuksilla, joita Euroopan parlamentti ei voi vahvistaa eivätkä kansalliset parlamentit voi helposti valvoa niiden supranationaalisen luonteen vuoksi. Meitä kiinnostaa tietää, jatkammeko näin vai otammeko käyttöön, kuten meille on sanottu niin monta kertaa, yhteisön oikeudellisen pohjan, joka mahdollistaisi etenemisen näissä asioissa. Sen tähden mietintö vaikuttaa minusta sopivalta ja haluan onnitella siitä ja sen sisällöstä esittelijää. Täällä on puhuttu joustavuudesta. Joustavuudesta siirtyä asiassa eteenpäin. Voimme keskustella siitä, mutta periaatteessa olemme yksimielisiä asiasta. Hyvä, mutta miten sitten edetä? Luulen, että meidän täytyy siirtyä kohti tilannetta, jossa olisi enemmän demokratiaa, enemmän oikeuksia, enemmän vapautta ja ennen kaikkea jossa emme olisi hallitusten välisten sopimusten edessä, jotka korostavat kohtuuttomasti tiettyjä ongelmia, kuten esimerkiksi siirtolaisuutta. Ymmärrän kyllä, että se muodostaa ongelman, mutta emme voi työskennellä korostamalla sitä vain turvallisuuden tai rajojen näkökulmasta kiirehtiäksemme sen jälkeen tarjoamaan ratkaisuja, jotka ovat vähimmillään vain jossain määrin selviä. Kyllä toteuttamiselle kansalaisten kanssa; kyllä antamamme lupauksen pitämiselle - ja lasken me osaksi niitä asianosaisia, joiden kautta tämä Euroopan unioni kehittyy -; kyllä lupaukselle, jonka teimme vapaasta, avoimesta Euroopan unionista, jonka läpi voimme liikkua; kyllä sille, että voimme vedota unionin tuomioistuimeen tämän takaamiseksi; kyllä niin joustavalle unionille kuin halutaan, mutta joka ei etene kohti sellaista asetelmaa, jossa - kuten HVK:ssa näyttää olevan - meillä on vain vähän asioita tarjottavana, minkä takia valtiot pääsevät helposti sopimukseen sanoakseen älkää huolehtiko, sillä ainakin mitä tulee turvallisuuteen, Teidän turvallisuuteenne, niin mikäli pääsemme siitä sopimukseen, niin tietenkään meille ei sanota miten, vaan joka etenee kohti demokraattisempaa asetelmaa.
costep_1997-03-11_12_33	Kiitän komissaaria tiedosta, jonka hän tänä iltapäivänä on parlamentille antanut. Joka tapauksessa on täysin selvää, että vielä on paljon tehtävää ja asiat muuttuvat hitaasti. Kuten komissaari meille kertoi, ainoastaan Uzbekistan on ratifioinut maan kanssa kesäkuussa vuonna 1996 allekirjoitetun yhteistyösopimuksen. Haluaisin kysyä, onko Suomi äskettäin ratifioinut sopimuksen vai ei. Kazakstanin tapauksessa maita on ollut seitsemän. Vakavasta demokratiavajeesta kärsivä Kazakstankaan ei ole sitä ratifioinut. Ja samantapaista on tapahtumassa Kirgizistanin kohdalla. Näyttää siltä, että tämä parlamentti, joka ei ole ratifioinut yhtäkään näistä edellä mainituista kolmesta sopimuksesta, ehdottaa ratifiointia ylihuomiseksi Kazakstanin kanssa. Joka tapauksessa mitä tulee komissaarin mainitsemaan kolmeen maahan, Mongoliaan, Turkmenistaniin ja Tadzhikistaniin, menettelyä olisi niiden kanssa kiirehdittävä mahdollisimman paljon, koska ensisijainen tavoite on edistää poliittista vuoropuhelua näiden maiden kanssa.
costep_1997-05-14_11_23	Arvoisa neuvoston puheenjohtaja, te vastasitte kysymykseen kuten joku byrokraatti, tyyliin bla bla bla, joka ei merkitse mitään. Se ei ole vastaus minun konkreettiseen kysymykseeni eli siihen, että miten ja koska asetus hyväksytään. KIE-maiden kanssa on sovittu asiasta. Arvoisa neuvoston puheenjohtaja, tsekkiläinen, romanialainen tai unkarilainen nuori voi saada ammatillista koulutusta ja tukea näiden ohjelmien avulla. Maghreb-maista peräisin oleva nuori ei voi saada. Harjoitamme on näiden Välimeren eteläpuolisten maiden kanssa assosiaatiopolitiikkaa, joka perustuu tasapainoon, joka perustuu vapaakauppaan ja joka perustuu yhteiseen työhön. Miten voimme jatkaa työtä niiden kanssa nykyisessä suunnattoman epätasapainoisessa tilanteessa, joka vallitsee ammatillisen pätevöitymisen alalla? Miten on mahdollista, että me eurooppalaiset teemme tällaista - avaamme markkinat ja suljemme ovet ihmisen ammatillisesta koulutukselta? Arvoisa neuvoston puheenjohtaja, ette vastannut kysymykseeni. Kyseessä on vakava vastuu. Syrjimme Välimeren eteläpuolisia maita, jotka kuuluvat kaikkein köyhimpiin maihin.
costep_1997-06-10_3_11	Arvoisa puhemies, tämänpäiväistä yhteiskeskustelua, jonka aloitti Euroopan rahapoliittisen instituutin puheenjohtaja, Lamfalussy, keskustelua, johon haluan osallistua tunnustamalla tri Lamfalussyn työn arvon samoin kuin hänen erityisesti tähän parlamenttiin ylläpitämien hyvien suhteitten merkityksen (viime vuonna minulla oli kunnia tehdä mietintö hänen instituuttinsa ensimmäisestä kertomuksesta), käydään todella ratkaisevalla hetkellä. Meillä on edessämme uusi epävarmuustekijä, joka syntyi Ranskan eilen ECOFINin kokouksessa lausumasta kannasta sekä viikon kuluttua Amsterdamin kokous, jonka pitäisi antaa meille uusi perustamissopimus. Luulen, että tämän keskustelun merkittävä johtopäätöksenä olisi, että todettaisiin, että Euroopan parlamentti vakauttaa, vahvistaa ja erittäin selvällä tavalla painottaa Euroopan talous- ja rahaliiton ja euron toteuttamisen välttämättömyyttä suunniteltujen ehtojen ja määräaikojen mukaisesti. Luulen, että nykyään mikä tahansa epävarmuustekijä voisi tuoda mukanaan vakavamman ongelman, taloudellisessa tilanteessa, jossa on havaittavissa progressiivista palautumista, siitä ovat osoituksena nimenomaan sekä eurooppalaisen talouden kehitys viimeisen vuosineljänneksen aikana sekä komission toteuttamat arvioinnit tälle ja ensi vuodelle, joista olemme keskustelleet täällä, ja joiden pitäisi tarjota sopiva taloudellinen kehys nimenomaan tämän hankkeen toteuttamiselle. Tällä hankkeella, kuten tiedätte, on myös Euroopan unionin toteutumiselle hyvin merkittävä poliittinen ulottuvuus. Haluaisin painottaa sitä, että nyt ei ole kaikkein sopivin hetki pyytää toimielimiä, kuten Euroopan rahapoliittista instituuttia tai Euroopan tulevaa keskuspankkia, toteuttamaan sellaista politiikkaa, joka ei niille kuulu. Instituutin ja tulevan pankin pitää taata vakaat ja vakavaraiset olosuhteet, joissa inflaatio ja korot ovat alhaisia ja jotka tarjoavat kansainvälisellä tasolla uskottavat, varmat ja vakavaraiset puitteet. Joka tapauksessa vasta silloin, jos hallitukset ja viranomaiset saavat aikaan talouspolitiikkoja kilpailukykyisissä puitteissa, voimme ratkaista eurooppalaisen yhteiskunnan vakavimman ongelman: työttömyyden. Mutta ei pidä vaatia näitä toimielimiä ratkaisemaan sitä mitä muiden viranomaisten tai hallitusten pitää tehdä, vaikka niiden vaalilupaukset myöhemmin niille ovatkin, hyvin lyhyellä tähtäimellä, tyydyttävämpiä vaalinäkökulmasta katsoen.
costep_1997-06-11_10_2	Arvoisa puhemies, mielestäni meidän on aloitettava kiittämällä lausunnon esittelijää Maria Paola Colomboa hänen aihetta koskevasta työstään, joka täydentää sosiaali- ja työllisyysasiain valiokunnassa tekemäämme työtä. Haluamme myös kiittää niitä henkilöitä - Waddingtonia, Wolfia ja Schörlingiä -, jotka sosiaali- ja työllisyysasiain valiokunnassa esittivät tarkistukset. Tarkistukset ovat rikastuttaneet mietintöä entisestään, ja olen vilpittömästi sitä mieltä, että ne ovat hyvin tärkeitä. Yhdessä tarkistuksessa viitataan julkisten kustannusten leikkaamiseen alueilla kuten terveys, koulutus ja muut, joilla naisten työllisyystaso on hyvin korkea, ja siihen, että julkisten kustannusten leikkaukset voivat haitata naisten työtä. Muutamassa tarkistuksessa mainitaan, että käyttäytymissäännöstön toimenpiteitä ei ole suunnattu yhdelle ryhmälle vaan kaikille työntekijöille ja etenkin naisille, jotka usein saavat ns. alempiarvoisia työsopimuksia, osaaikaisia sopimuksia, jne. Tätä koskeva Susan Waddingtonin ehdotus käyttäytymissäännöstön vaikutusten arvioinnista kolmen vuoden tähtäimellä on myös tärkeä asia ja sen pohtiminen, onko käyttäytymissäännöstön muuttaminen oikeudelliseksi välineeksi tehokkaampaa. Tiivistettynä käyttäytymissäännöstössä määrätään, että kohteena ovat sosiaaliset toimijat, hallitukset ja yhteisöt. Siinä määrätään myös palkkarakenteiden ja työpaikkojen arvioinnista sekä tätä edeltävästä palkkausjärjestelmiä - jotka ovat eri maissa erilaiset - koskevien tietojen riittävästä keräämisestä ja kollektiivisia neuvottelumenettelyjä käsittelevästä selvityksestä. Siten voidaan määrittää asiat, joihin on puututtava, ja vältetään palkkasyrjintä. Vuonna 1975 annettua direktiiviä on sovellettu 20 vuotta ja nyt voidaan todeta - tämän toteaa lausunnon esittelijä Colombo Svevo, mutta se näkyy myös Euroopan unionin tilastoista -, että miesten ja naisten palkkaero on 20-30 prosenttia samanarvoisesta työstä. Toisen tilaston mukaan ainoastaan 20 prosentissa yleissopimuksista käsitellään naisten ja miesten epätasa-arvoisuuteen liittyviä aiheita. Siten edessämme on vielä paljon tehtävää. Minun on sanottava, että suhtaudun hieman epäilevästi vapaaehtoisiin sopimuksiin. Jos emme pysty noudattamaan sitovaa lainsäädäntöä, en tiedä, pystymmekö noudattamaan vapaaehtoisia sopimuksia, kuten työnantajien ja eri sosiaalisten toimijoiden välillä tehtyä käyttäytymissäännöstöä. Tästä huolimatta, koska palkkaeroja esiintyy edelleen eikä lainsäädännön avulla ole pystytty asiaa ratkaisemaan, mielestäni mikä tahansa hyväksymämme toimenpide voi olla hyödyllinen. Yhtenä keinona voisi olla ensiksikin naisten koulutuksen ja tiedonsaannin edistäminen, jotta he voisivat osallistua kollektiivisiin neuvotteluihin, ja toiseksi naisten yrityskomiteoihin osallistumisen tehostaminen. On olemassa miehiä, jotka keskustelevat naisten oikeuksista ja puolustavat niitä, mutta yleisesti ottaen naisten on puolustettava itse omia oikeuksiaan. Nykyinen työn epävakaa luonne - josta mainitaan yhdessä tarkistuksessa - ja julkisten kustannusten leikkaaminen eivät paranna tilannetta. Mielestäni julkinen sektori antaisi todennäköisesti hyvän esimerkin yksityisille aloitteille, jos se ryhtyisi toimenpiteisiin palkkaeriarvoisuuden kaventamiseksi. Mielestämme avoimuus on tärkeää, ei ainoastaan työpaikkojen arvioinnissa vaan myös kollektiivisissa neuvotteluissa. Sosiaalisille keskusteluosapuolille on annettava tietoa asiasta, ja käyttäytymissäännöstöä on jaettava ei vain suuryritysten ja sosiaalisten keskusteluosapuolien välillä vaan ennen kaikkea pk-yritysten välillä, jotka luovat yli 85 prosenttia Euroopan unionin työpaikoista. Lisäisin myös sen, että käyttäytymissäännöstöä on jaettava naisyhdistysten välillä. Esittelijöinä velvollisuutenamme on pyrkiä siihen, että käyttäytymissäännöstöä jaetaan kaikille naisyhdistyksille, jotta ne käyttävät sitä oikeuksiensa puolustamisen välineenä. Olisi myös harkittava 119 artiklan laajentamista, koska olemme nyt tässä hallitusten välisen konferenssin epävarmassa vaiheessa. Artiklan laajentamisen ansiosta uudessa perustamissopimuksessa siunattaisiin samapalkkaisuus samanarvoisesta työstä.
costep_1997-10-01_4_19	Arvoisa puhemies, olemme tällä hetkellä siirtymävaiheessa ennen rahaliiton voimaanastumista. Rahaliitto on tulevaisuudessa väline, jonka ansiosta olemme kilpailukykyisempiä ja pystymme lähentämään maidemme talouksia. On kuitenkin totta, että jäsenvaltiot yrittävät parhaillaan tosissaan saada taloutensa kuntoon ja lähentää talouksia. Toivoisin, että komission puheenjohtaja arvostaisi jäsenvaltioiden pyrkimystä taloudelliseen konvergenssiin ja sen vaikutusta työmarkkinoihin ja työpaikkojen luomiseen. Toivoisin myös komission puheenjohtajan arvostavan sitä, mikä on ollut monivuotisten työllisyyssuunnitelmien toteutumisaste vuodesta 1995 lähtien, ja miten komissio on arvostanut kyseisiä suunnitelmia.
costep_1997-10-01_8_7	Arvoisa puhemies ja hyvät kuulijat, haluaisin aluksi onnitella herra Graziania mietinnöstä. Olen myös iloinen siitä, että hän on läsnä, koska se osoittaa hänen tervehtyneen. Haluaisin ottaa tässä keskustelussa esille kaksi tärkeää kysymystä. Ensinnäkin, kun parhaillaan keskustellaan suhteista Atlantin takaisiin maihin ja niiden saattamisesta ajan tasalle, tällä mietinnöllä suhteistamme Kanadan kanssa on aivan erityistä merkitystä. Kanada nimittäin on alusta saakka - ja myös kaikkein vaikeimpina ajanjaksoina - ollut Euroopan ja vapauden puolella. Meidän on tunnustettava se ja saatettava suhteemme ajan tasalle. Meidän ei pidä keskustella ainoastaan Yhdysvaltojen kanssa. Haluaisin mainita kaksi seikkaa. Suhteet Atlantin takaisiin maihin ovat ensinnäkin saaneet aivan uuden ulottuvuuden, kun myös Kanada on ryhtynyt luomaan vapaakauppa-aluetta Yhdysvaltojen kanssa. NAFTA on laajentunut lisäksi Meksikoon, ja parhaillaan ollaan ottamassa esille myös mahdollisuutta luoda koko Amerikan mantereen kattava vapaakauppa-alue. Tämä merkitsee sitä, että myös meidän on lähitulevaisuudessa pohdittava uudelleen suhteitamme paitsi talouden kannalta - siitähän on seurauksia meillekin - myös politiikan kannalta. Minusta on lisäksi tärkeää korostaa suhteitamme Kanadan kanssa siltä kannalta, että kansainvälistä lainsäädäntöä ja Maailman kauppajärjestön toimialaa kunnioitetaan. Viittaan erityisesti ekstraterritoriaalisiin lakeihin, jotka, kuten esimerkiksi Helms-Burtonin laki, vahingoittavat sekä Kanadaa että Euroopan unionia, ja mielestäni onkin tärkeää yhdistää voimavaramme tässä asiassa. Arvoisa puhemies, haluaisin lopuksi mainita seikan, joka on mielestäni tärkeä mietinnössä ja johon herra Graziani sisällytti muiden muassa minun esittämiäni, kalastusta koskevia muutoksia. Haluan mainita, että on tärkeää, kuten edellinen puhujakin sanoi, että esimerkiksi kalastukseen liittyvistä iänikuisista kysymyksistä voitaisiin keskustella kansainvälistä lainsäädäntöä kunnioittaen. Tiedämme hyvin, että kalastukseen liittyvistä kysymyksistä kiistellään paljon, mistä on osoituksena Yhdysvaltojen ja Kanadan välillä parhaillaan käytävä lohisota. Tiedetään, että, kuten muuan yhteisön entinen päättäjä sanoi, Jeesus valitsi kalastajia apostoliensa joukkoon, koska kalastus on hyvin kiistelty aihe. Uskon joka tapauksessa, että tulevaisuuden kannalta on myönteistä ja tärkeää kehittää suhteitamme solidaarisuuden ja yhteistyön hengessä kansainvälistä lakia kunnioittaen.
costep_1997-10-23_3_65	Arvoisa puhemies, hyvät kuulijat, täällä on jo mainittu, miten suuren katastrofin ovat aiheuttaneet Kaakkois-Aasiaa, erityisesti Indonesiaa, koettelevat metsäpalot. Siellä palaa maa-alueita, joiden pinta-ala Euroopan kannalta katsoen on suurempi kuin yhdenkään unionin suurimmista jäsenvaltioista. Yhteisessä päätöslauselmaesityksessä, jonka on valmistellut kuusi parlamentin ryhmää, viitataan metsäpalojen tuhoisiin terveysvaikutuksiin ja paloista kärsivien miljoonien asukkaiden pieniin talouksiin, ja minä haluan tuoda esille nämä samat asiat. Hyvät kuulijat, haluaisin kuitenkin kiinnittää enemmän huomiota siihen, miten huolestuttavaa on tällaisten luonnonkatastrofien lisääntyminen ja voimattomuus puuttua kehittyneen maailman teollisuuden tiettyihin toimiin, jotka uhkaavat ympäristöä ja aiheuttavat ilmaston muutoksia, kun ne, joiden pitäisi ryhtyä tehokkaampiin ehkäiseviin toimiin, eivät tee mitään. Presidentti Clintonin äskettäinen julkilausuma National Geographic Societyssä, jossa hän ilmoitti ehdotuksensa hiilidioksidipäästöjen vähentämiseksi, on yksinkertaisesti epätyydyttävä, koska se on riittämätön. Sen lopulliset tavoitteet ja määräajat ovat riittämättömät. Pian alkaa Yhdistyneiden kansakuntien ilmaston muutoksia käsittelevä Kioton konferenssi. Meidän täytyy ponnistella, jotta Kioton tapaaminen ei päättyisi epäonnistumiseen, kuten aiemmissa samanlaisissa konferensseissa tämän vuosisadan loppupuolella on käynyt. Emme voi odottaa uutta katastrofia Indonesian katastrofin lisäksi, ennen kuin lähetämme paikalle joitakin asiantuntijoita ja myönnämme varoja tulipalon sammutukseen, kun samanaikaisesti emme kykene sopimaan ehkäisevistä toimista estääksemme maapallon lämpenemisen, joka on monien katastrofien perimmäinen syy ja alkuperä.
costep_1997-11-05_3_39	Arvoisa rouva puhemies, keskustelu Ranskan maanteiden tukkiutumisesta on lähes rituaalinomainen keskustelu, jota käymme joka vuosi. Edelliset puhujat ovat viitanneet tiettyihin vapaaseen liikkuvuuteen liittyviin seikkoihin. On hyvä, että tehtävää hoitaa nyt komissaari Kinnock. En kuitenkaan voi kuvitella komissaari Kinnockia johtamassa komission ratsuväkeä, joka vapauttaa Lillen ja Brysselin välisen maantien. En usko että se on hänen tehtävänsä. En näe hänen muuttuneen ranskalaisten työläisten kiihottajaksi uudessa Germinal-teoksessa, mutta sikäli kuin hänet tunnen, voi häneltä odottaa kunnianhimoista aloitetta, jonka avulla kuljetusalaa koskeva sosiaalipolitiikka ja yhteisön laaja sosiaalipolitiikka voidaan toteuttaa. Komissaari Kinnock pystyy käyttämään tilaisuutta hyväkseen käynnistääkseen tämän kunnianhimoisen politiikan toteuttamisen.
costep_1997-11-18_12_10	Arvoisa puhemies, arvoisa rouva komissaari, haluan ensiksi onnitella, kuten muutkin työtoverit ovat tehneet, herra Izquierdoa tämän monimutkaisen, vaikean, tärkeän ja kiinnostavan mietinnön laatimisesta. Mietinnön, josta olemme lisäksi keskustelleet useina pitkinä päivinä aluepoliittisessa valiokunnassa ja jossa arvioidaan yhteisön viime vuosien koheesiopolitiikan tuloksia perusteellisena ja oleellisena osana Euroopan unionin rakentamista ja tulevaisuutta. On tarpeen pohtia ja ottaa huomioon, kun keskustelemme ja äänestämme tästä mietinnöstä, muutamia sellaisia kohtia, jotka eivät ole erittäin tärkeitä ainoastaan lähimenneisyydessä vaan myös lähitulevaisuudessa ja jotka liittyvät laajentumiseen. Koheesiopolitiikkojen myönteisenä tuloksena on pidettävä sitä, että koheesio- ja muiden valtioiden välillä olevat erot ovat pienentyneet. Mutta valitettavasti alueelliset tuloerot ovat säilyneet ja työttömyystason erot kasvaneet. Tämä tosiseikka tuo ilmi yhteisön eri politiikkojen välisen yhteensovittamisen puuttumisen ja osoittaa sen, että yleisen tason suunnittelua tarvitaan, jotta voidaan taata politiikkojen yhteensopivuus taloudellisen ja sosiaalisen yhteenkuuluvuuden tavoitteen kanssa. Toinen huolestuttava seikka, herra puhemies, joka tuli esiin tästä mietinnöstä käydyssä keskustelussa, oli pyrkimys poistaa koheesiorahastot niiltä mailta, jotka tulevat ensimmäisessä vaiheessa mukaan talous- ja rahaliittoon. Tämä ajatus, joka ei ole yhteisvastuullinen, rikkoo perustamissopimuksen henkeä ja kirjainta vastaan, koska se sisältää selkeän maininnan koheesiorahastosta ja sen soveltamistavasta. Ympäristöhankkeita ja liikennettä koskevia infrastruktuurihankkeita tarvitaan välttämättä näissä valtioissa, koska hankkeet ovat ajallisesti pitkiä ja niiden rahoittaminen vaatii paljon varoja. Kuitenkin talous- ja rahaliittoon liittyminen on täysin riippuvainen suhdanteista, eikä se ole lainkaan vastakkainen tai yhteensopimaton aiemman kanssa. Euroopan komissio on ilmaissut sen näin Agenda 2000: ssa sen vuoksi, että sen juridinen yksikkö on muun muassa antanut lausunnon, joka laskee perustan koheesiorahaston soveltamiselle riippumatta siitä, täyttyvätkö konvergenssikriteerit vai eivät ja siitä päästäänkö yhtenäisvaluuttaan vai ei. Valtion ei kannata, näin herra Izquierdon mietinnössä todetaan, ponnistella päästäkseen talous- ja rahaliiton kolmanteen vaiheeseen, jos sitä saman tien rangaistaan lopettamalla koheesiorahaston tuki, joka on ja tulee olemaan erittäin tärkeää koko prosessin aikana. Tämän vuoksi, rouva komissaari, meistä olisi sopivaa, että välittäisitte parlamentille juridisen yksikkönne tästä asiasta antaman lausunnon sisällön parlamentin jäsenten tietoon ja pohdittavaksi. Meidän vastuunamme Euroopan parlamentissa on lujittaa sitä merkitystä, jonka vuoksi yhteenkuuluvuus sisällytettiin perustamissopimukseen ja joka koskee yhteisvastuullisen ja oikeudenmukaisen Euroopan ja yhteiskunnallisten sitoumusten tunnustamista.
costep_1998-01-13_4_29	Arvoisa puhemies, hyvät jäsenet, arvoisa komission puheenjohtaja, keskustelu unionin ja Amerikan Yhdysvaltojen välisistä suhteista on aina poliittisesti hyvin kiinnostava. Yhdysvaltojen ja Euroopan unionin välisille suhteille on luotava poliittinen, taloudellinen ja kaupallinen kehys, jonka avulla voitaisiin kehittää kaikkia mahdollisia yhteistyön muotoja. Se on lähitulevaisuuden kannalta tavoite ja välttämättömyys, kuten tänään on tuotu esille. On kuitenkin tarpeen muistuttaa ensiksikin, että Euroopan unioni on maailman merkittävin kauppamahti. Toiseksi euron käyttöönoton olisi joudutettava neuvotteluja uudesta transatlanttisesta toimintaohjelmasta, ja kolmanneksi globaalistumisen osalta - joka hyödyttää ennen kaikkea kilpailukykyisimpiä talouksia - Euroopan unioni ei voi unohtaa velvoitteitaan vaikeuksissa olevia maita kohtaan eikä muokata perinteistä kahdenvälisten neuvottelujen järjestelmäänsä, tehdä leikkauksia yhteistyömäärärahoihin tai suojautua, kuten Yhdysvallat tekee, joko ulkoisen vastatoimenpiteen tai oletettujen sisäisten paineiden takia. Me kaikki tunnustamme Yhdysvaltojen merkittävän roolin demokratian puolustamisessa. Sen käsitys demokratiasta ei kuitenkaan aina ole osunut yksiin meidän käsityksemme kanssa, ja sen toisaalta oikeutetut pyrkimykset työskennellä kansojen vapauden hyväksi ovat toisinaan johtaneet poikkeuslakeihin, joita on perusteltu vetoamalla tekopyhästi kansalliseen turvallisuuteen tai ulkoisiin uhkatekijöihin, jotka esimerkiksi Kuuban tapauksessa ovat vieneet kahdenväliset suhteet arkaluonteiseen tilanteeseen. On myönnettävä, että unioni on epäedullisessa asemassa Yhdysvaltoihin verrattuna, kun tehdään päätöksiä poikkeustilanteissa. Mekanismien käyttöönotto kaupan suojelemiseksi vastauksena ulkoiseen kiristykseen on vaikeaa, kuten olemme voineet havaita, mutta se ei ole mahdotonta. Kun kehitetään ajatusta Euroopan unionista poliittisena kokonaisuutena, neuvotteluasemamme lujittuu kansainvälisissä instituutioissa ja aivan erityisesti Maailman kauppajärjestössä. Kaikki riita-asiat pitäisi viedä tähän elimeen sen sijaan, että ne pyrittäisiin ratkaisemaan muuta kautta, jolloin eurooppalaiset antavat aina periksi pax americanan edessä. Euroopan unioni ei voi välttyä omaksumasta sitä roolia, joka sille kuuluu maailman tärkeimpänä kauppamahtina; sen on otettava toimintaohjelmaan sellaisia kysymyksiä, jotka ovat kenties vähemmän suosittuja, kuten ympäristötai yhteiskunnalliset kysymykset. Haluan lopuksi onnitella rouva Mannia erinomaisesta työstä ja muistuttaa komissiota siitä, että meidän olisi uudessa transatlanttisessa toimintaohjelmassa otettava lisäksi huomioon kehitys koko Amerikan mantereella. Meillä on Amerikan mantereen kanssa koko joukko erilaisia sopimuksia, jotka helpottavat Atlantin suuria markkinoita, joista myös Yhdysvallat on kiinnostunut ja joita se haluaa kannustaa. Toimintaohjelmaan ei kuitenkaan ikinä voi sisältyä, kuten toisinaan on esitetty, minkäänlaista poliittisen vallan jakoa tai etupiirialueita, jolloin Etelä- ja Keski-Amerikkakin kuuluisivat selkeästi Yhdysvaltojen vaikutuspiiriin.
costep_1998-01-16_3_4	Arvoisa puhemies, tämän aloitteen - jonka parlamentti epäilemättä hyväksyy - pitäisi saada meidät pohtimaan yhtä keskeistä asiaa: on välttämätöntä, että yhteisön talousarviossa on mukana Euroopan kehitysrahasto. Näin korostettaisiin unionin pyrkimystä tehdä ulkoisista toimistaan entistä johdonmukaisempia. Näiden varojen suora valvonta talousarviossa tekisi Euroopan unionin toimista paljon tehokkaampia. On aivan selvää, että kestävä tai tuloksellinen kehityspolitiikka edellyttää monesti velkojen kuoletusta, kun jokin maa ei pysty maksamaan takaisin velkojaan ja korkoja vaarantamatta tulevaa taloudellista kehitystään. Kun pakotetaan tiettyjä maita suorittamaan mahdottomia maksuja, tarvitaan väistämättä kehitysapua ja jopa taloudellisten uudistusten toteuttamista. Joidenkin maiden voimakas velkaantuminen vaikuttaa myös kielteisesti investointeihin, aiheuttaa pääomapakoa ja saa niiden yritykset suuntaamaan voimavaransa liikaa vientiin, mistä syntyy epätasapainotilanteita, maaseudun autioitumista ja jopa sisäistä tavarapulaa. Se vaikuttaa myös kyseisten kolmannen maailman maiden poliittiseen vakauteen. Ei ole tarpeen mainitakaan niitä demokratioita, joissa on aiemmin ollut autoritaarinen hallinto. Näin ollen mielestäni - kuten komissio ehdottaa - avun säilyttäminen sellaisille valtioille kuin Burundi, Etiopia, Guinea-Bissau, Madagaskar, Mosambik, Nigeria, Uganda, São Tomé ja Príncipe, entinen Zaire, Sambia ja Uganda on asia, jota parlamentin on tuettava. Emme voi vaatia näiltä kolmannen maailman mailta, että ne asettavat velkojen takaisinmaksun oman talouskasvunsa edelle. Meidän on pyrittävä siihen, että velkojen takaisinmaksu olisi sopusoinnussa kyseisten maiden sisäisen kehityksen kanssa, mikäli emme halua, että otamme ensin pois yhdellä kädellä ja annamme takaisin toisella lisäämällä humanitaarista apua ja kehitysapua.
costep_1998-01-29_3_5	Arvoisa rouva puhemies, haluan ensiksikin sanoa, että tämä herra Izquierdo Colladon valiokunta-aloitteinen mietintö on mielestämme hyvin tervetullut, mutta tällä hetkellä kyse on ainoastaan näiden Euroopan laajuisten vesihuoltoverkkojen toteuttamiskelpoisuuden teknologisesta arvioinnista. Tässä parlamentissa, Euroopan unionissa, valmistellaan parhaillaan viidettä tutkimusta ja kehittämistä koskevaa puiteohjelmaa, ja siinä vettä on pidetty erittäin tärkeänä aiheena. Sitä on pidetty tärkeänä aiheena, hyvät jäsenet, koska suurin osa meistä parlamentin jäsenistä on vakuuttuneita siitä - osa ei ole, mutta he ymmärtävät asian hyvin pian - että vesi on paljon tärkeämpi kuin öljy, kaasu tai mikä tahansa muu energialähde, koska ei ole elämää ilman vettä. On kuitenkin selvää, että kaikki, mitä tästä tutkimuksesta voi seurata, on sijoitettava vesihuoltopolitiikan puitteisiin, joka, kuten herra Izquierdo Collado on osoittanut, on vielä lapsenkengissä, alkutekijöissään, Euroopan unionissa. Kyseisen tutkimuksen tekijän on luonnollisesti otettava huomioon ensinnäkin arviot vaihtoehdoista, ja ensimmäinen niistä on veden parempi hyödyntäminen. Voimme säästää paljon vettä, mikäli hyödynnämme sitä paremmin. Toiseksi on harkittava muita lähteitä, kuten esimerkiksi suolan poistamista merivedestä, joka on Euroopan unionille elintärkeää, ja perustettava teknologisia ryhmiä, joita voidaan viedä muihin maihin, koska 2000-luvun suuri ongelma on vesi ja on mahdollista, että veden takia käydään sotia, hyvät jäsenet. Puhumme siis valtavan tärkeästä teknologisesta kysymyksestä. Kolmanneksi meidän on tarkasteltava energiaa. Minusta tuntuu siltä, että suurin este näiden verkkojen tiellä liittyy juuri energiaan. Jos me kulutamme liikaa energiaa, jos tulokset energian osalta eivät ole hyväksyttäviä, näistä verkoista ei ole mitään hyötyä. Joka tapauksessa monet vesistöt on jo yhdistetty ja yhteyksiä rakennetaan parhaillaan monien vesistöjen välillä. On kuitenkin luonnollista, että rakennamme ensin nämä yhteydet maidemme sisällä. Maassa, josta herra Izquierdo Collado ja minä tulemme, Espanjassa, rouva puhemies, on hyvin paljon vettä, mutta se on jakautunut huonosti ajan ja tilan osalta. Meillä on kaikki vesi pohjoisessa, Cantabriassa, ja etelässä on hyvin vähän vettä. Näin ollen tutkimme asianmukaisesti nämä toimet maamme keskiosassa, ja mikäli se on järkevää ja mikäli unioni päättää asian näin, tulisimme mukaan vesihuoltoverkkoja koskevaan vesipolitiikkaan. Luonnollisestikin on tutkittava taloudellisia tekijöitä. Vettä kohdellaan huonosti, sitä ei oteta huomioon, eikä sillä ole tarpeeksi taloudellisia varoja ennen kaikkea kunnissa. Mielestäni teknologisen arvioinnin tekijän on otettava tämä huomioon. On selvää, että on tehtävä ympäristövaikutusten arviointi, Euroopan lainsäädäntö velvoittaa siihen. Olisi kuitenkin tehtävä myös varsinaisten suunnitelmien strateginen arviointi. Haluan sanoa esittelijälle, että Euroopan kansanpuolueen ryhmä tukee mietintöänne, vaikkakin joillakin jäsenistämme on tiettyjä epäilyksiä, ehkäpä siksi, että he painottavat tätä tärkeää kysymystä eri tavalla. Onnittelen teitä joka tapauksessa.
costep_1998-05-13_2_7	Arvoisa puhemies, hyvät parlamentin jäsenet, tämä parlamentti juhli lauantaina 2. päivä tätä kuuta rahaliiton luomista yhdessä 11 unionin jäsenvaltion kanssa. Rahaliitto merkitsee yhtenäisvaluuttaa, euroa. Tällä päätöksellä vahvistettiin unionin taloudellisessa ja rahoituksellisessa ulottuvuudessa uusi ja tärkeä edistysaskel, jolla on myös huomattava poliittinen merkitys. Rahan liikkeellelasku tuo mukanaan suvereniteettia, ja Euroopan yhtenäisvaluutta ilmentää eurooppalaista suvereniteettia, jonka seurauksena unionin poliittista ulottuvuutta olisi entisestään syvennettävä. Eurooppa-neuvosto aiheutti valitettavasti sekaannusta Euroopan parlamentin päätöksen jälkeen antaessaan ehdotuksensa Euroopan keskuspankin johtokunnan puheenjohtajasta ja varapuheenjohtajasta ja sen muista neljästä jäsenestä. Saavutuksen olisi pitänyt olla historiallinen, mutta sen sijaan sitä vääristi yleisen mielipiteen läsnä ollessa riita, jota ei koskaan olisi pitänyt syntyä. Onneksi sisältö voitti muodon ja kansainvälinen rahoitusyhteisö on osoittanut selkeästi hyväksyvänsä rahaliiton ja euron, ja kaikkein merkittävimmät ja arvovaltaisimmat taloudelliset ja rahoitukselliset laitokset ovat onnitelleet ehdotettua ryhmää. Euroopan parlamentin kuulemistilaisuuksiin liittyen haluan ilmaista sen, että liberaalipuolueen ryhmä tukee raha-asiain alivaliokunnan puheenjohtajan Randzio-Plathin esittämän mietinnön ehdotuksia. Ja mitä tulee puheenjohtajan erityiseen ehdotukseen, korostamme voimakkaasti kunnioittavamme hänen riippumattomuuttaan, mukaan lukien se toimikausi, johon häntä on ehdotettu. Euroopan rahapoliittisen instituutin nykyinen puheenjohtaja osoitti jälleen kuulemistilaisuudessa pätevyytensä ja persoonallisuutensa, jotka olemme oppineet jo tuntemaan nimenomaan hänen puheenvuoroistaan Euroopan rahapoliittisen instituutin puheenjohtajana. Olemme iloisia siitä, että häneen ei vaikuta minkäänlainen painostus, joka voisi rajoittaa Maastrichtin sopimuksessa Euroopan keskuspankille uskottujen tavoitteiden toteuttamista. Arvoisa puhemies, hyvät parlamentin jäsenet, euron vakiinnuttamisessa alkaa uusi ja hyvin tärkeä vaihe. Euroopan keskuspankilla on olennainen asema niiden tavoitteiden toteuttamisessa, jotka sille on perustamissopimuksessa uskottu, ja me valvomme tämän prosessin ja sen avoimuuden ja myös niiden sitoumusten toteutumista, jotka niin monet jäsenet ovat vastaavissa kuulemistilaisuuksissa vahvistaneet.
costep_1998-07-14_8_18	Arvoisa puhemies, haluaisin ensiksi kiittää herra Anastassopoulosia hänen erinomaisesta työstään. On todellakin tarpeen, että meillä on yhteiset periaatteet tämän parlamentin vaalien vaalimenettelyssä. Yhden niistä on oltava suhteellisuuden yleinen noudattaminen. On kuitenkin myös tarpeen, että kaikilla Euroopan unionin muodostavilla kansoilla, kaikilla kansallisilla identiteeteillä, olisi mahdollisuus lähettää valitsemiaan edustajia tähän parlamenttiin. Ja siellä, missä yhden valtion sisällä elää rinnakkain eri kansakuntia, eri kansoja - kuten Espanjan valtiossa, missä me baskit, katalaanit ja muut olemme yhden valtion muodostavia kansakuntia - on tarpeen, että tuo monimuotoisuus heijastuisi otettaessa käyttöön vaalipiirejä Euroopan parlamenttia varten. Meille, jotka uskomme eurooppalaiseen liittovaltiohankkeeseen, on tärkeää, että kansalaiset kokevat eurooppalaisen todellisuuden läheiseksi asiaksi, sellaiseksi asiaksi, johon he samastuvat. Territoriaalisten vaalipiirien käyttöönotto lähentää Eurooppaa sen kansalaisiin sekä kansallisiin ja kulttuurisiin todellisuuksiin. Tämän vuoksi tässä mietinnössä ehdotettu 2 artikla on tärkeä, sillä siinä määrätään, että jokainen jäsenvaltio perustaa territoriaalisia vaalipiirejä, ja siihen velvoitetaan nimenomaan yli 20 miljoonan asukkaan valtiot, joissa tämä alueellisen edustuksen puuttuminen on kaikkein ilmeisintä. Jotkut hallitukset, kuten Espanjan hallitus, vastustavat sitä, että niiden sisäinen monimuotoisuus heijastuisi Euroopan rakentamiseen. Se on vanhentunut, keskittämistä kannattava näkemys, joka pelkää Baskimaan, Katalonian ja muiden todellisuuksien heijastumista Euroopan politiikkaan. Heillä ei kuitenkaan ole mitään pelättävää. Emme halua olla mukana Euroopassa tuhotaksemme mitään vaan rakentaaksemme yhteistä eurooppalaista aluetta. Aiomme myötävaikuttaa, osallistua solidaarisesti sellaiseen hankkeeseen - Eurooppa-hankkeeseen - joka olisi kaikkien todellisuuksien monikulttuurinen heijastuma ja summa, ei ainoastaan Ranskan, Espanjan ja Britannian vaan myös Katalonian, Baskimaan, Skotlannin, Walesin tai muiden todellisuuksien. Tämän vuoksi territoriaalisten vaalipiirien käyttöönotto Euroopan parlamentin vaaleja varten voi olla ja sen pitää olla askel sellaisen kaikkien Euroopan saavuttamiseksi, johon kaikki sen kansat osallistuvat.
costep_1998-07-16_5_30	Arvoisa puhemies, jos Nigeria - josta juuri keskusteltiin - olisi kenraali Abachan ja päällikkö Abiolan odottamattomien traagisten kuolemien myötä voinut ehkä antaa aiheen nykyaikaisen Sofokleen kirjoittamalle tragedialle, Togon tapauksesta olisi pikemminkin voinut syntyä vaudeville-varieteeta. Näin voitaisiin sanoa, ellei se olisi loukkaus Togon kansaa kohtaan, joka on todellakin innokkaasti ja demokratian hengessä osallistunut tälle presidentinvaalien ensimmäiselle kierrokselle. Arvoisa puhemies, joidenkin ryhmien laatima päätöslauselma on minun nähdäkseni äärimmäisen maltillinen ja järkevä, ja siinä luonnollisesti säilytetään näkemys, jonka esittivät meistä ne, jotka jo ennen yhteiskokouksen toiseksi viimeisen istunnon alkamista epäilivät vakavasti sitä, onko kyseistä tilaisuutta soveliasta järjestää tuossa maassa. Nyt sopii vain odottaa, että yli 30 vuotta vallassa ollut kenraali Eyadema tunnustaisi, ettei hän voi enää olla eräänlainen toinen Mobutu ja että hän sallisi demokraattisen ratkaisun, jotta Togon kansalla voisi olla sellainen vapaus ilmaista mielipiteensä, joka siltä tähän asti on puuttunut. Toistaiseksi ei ole epäilystäkään siitä, että Euroopan tukea rajoittavien perusteiden säilyttämistä on edelleen vakaasti ja päättäväisesti tuettava.
costep_1998-09-16_14_7	Arvoisa puhemies, minulla on ensiksi menettelyä koskeva esitys, joka on mielestäni tärkeä. Niiden parlamentin jäsenten luettelossa, jossa mainitaan Harrisonin mietinnöstä pidettyyn äänestykseen osallistuneet, ei mainita herra García Margalloa eikä minua, vaikka osallistuinkin äänestykseen ja esitin tarkistuksia. Toiseksi haluan onnitella herra Linkohria ja komissiota tästä aloitteesta. Tämä ehdotus on tärkeä asiakkaidensa maksujen viivästyksistä erityisesti kärsiville pk-yrityksille, ovatpa asiakkaat sitten julkisia laitoksia tai suuryrityksiä, joille ne toimittavat tavaraa tai joiden alihankkijoita ne ovat. On sanottu, että pk-yritykset saavat kärsiä lyhytaikaisten pankkilainojen korkeista rahoituskustannuksista, tilinylityksistä aiheutuvista korkeista koroista ja perinnän viivästymisestä aiheutuvista hallintokuluista. Ne ovat monesti voimattomia suuryrityksiin nähden etenkin julkisten hankintasopimusten osalta, kun niille määrätään sopimuksessa - sillä ottakaa tai jättäkää - suhteettomia maksuaikoja, vaikka julkiset laitokset ovat jo yleisesti ottaen velvollisia maksamaan suuryrityksille tietyssä ajassa. Jos näin tapahtuu kansallisella tasolla, voimme kuvitella, miten monet pk-yritykset voivat empiä ja pelätä, ennen kuin ne uskaltautuvat rajat ylittäviin toimiin sisämarkkinoilla. Sen vuoksi meidän on oltava tyytyväisiä siitä, että talous- ja raha-asioita sekä teollisuuspolitiikkaa käsittelevä valiokunta on hyväksynyt kolme konkreettista tarkistusta, joissa neuvostolle ja komissiolle ehdotetaan sellaista parannusta, että julkisen hankintasopimuksen pääyrityksiä kielletään pyytämästä tai vaatimasta, että alihankkijat luopuisivat lakitekstissä säädetyistä oikeuksista; tai myös sitä ehdotusta, että julkisilta laitoksilta edellytettävää avoimuusvelvollisuutta noudatetaan myös julkisten hankintasopimusten päätoimittajien ja alihankkijoiden suhteissa. Lopuksi mielestäni on tärkeää korostaa sitä tarkistusta, jossa ehdotetaan, että näille alihankkija- tai toimittajayrityksille on myönnettävä ehdot, jotka ovat vähintään yhtä suotuisat kuin ehdot, jotka julkinen viranomainen myöntää pääyritykselle. Siihen tarvitaan, arvoisa puhemies, takuu, joka kattaa kaikkien velkasummien maksamisen tietyssä ajassa. Mielestämme, tarkemmin sanottuna Espanjan sosiaalidemokraattien mielestä, nämä talous- ja raha-asioita sekä teollisuuspolitiikkaa käsittelevän valiokunnan kolme ehdotusta tarvitsevat Euroopan komission ja neuvoston tuen, jos me todella haluamme taata näiden yritysten säilymisen julkisten hankintasopimusten alalla.
costep_1998-09-16_7_13	Arvoisa puhemies, Kosovon tilanne on mutkistunut heinäkuusta lähtien. On selvää, että siitä kärsivät ennen kaikkea pakolaiset, ihmiset, jotka kuolevat. Tilanne mutkistuu myös poliittisesti. Se mutkistuu siellä ja se mutkistuu kaikissa maissa kyseisen alueen ympärillä. Esimerkkinä on - yhden tapauksen mainitakseni - Albanian tilanne, miten Berisha jälleen pyrkii tässä tapauksessa kumoamaan demokraattisen järjestyksen ja asettamaan selkä seinää vastaan hallituksen, joka ei varmastikaan ole ollut kovin tehokas, mutta jonka kuitenkin albanialaisten enemmistö on halunnut. Kyse on siitä, että Euroopan unioni on jälleen voimaton. Se merkitsee poissaoloa; se merkitsee heikkoutta; se merkitsee hajaannusta. Aloitteita siellä, aloitteita täällä, erilaisia nimityksiä, boikotteja, joita ei sovelleta - kyse ei ole enää ikuisesti tuomitusta maasta, vaan siitä, että Yhdistyneen kuningaskunnan mukaan on olemassa sellaisia laillisia kansainvälisiä sitoumuksia, jotka estävät sitä soveltamasta ilmailuliikennettä koskevaa boikottia. Mitä on tehtävä? Painostettava entistä enemmän niitä, joille vastuu kuuluu. Milosevi ja hänen hallituksensa ovat vastuussa siitä, eivätkä hänen asiansa mutkistu, koska hän pyrkii saavuttamaan tavoitteensa verellä ja tulella. Kosovolla on ilman muuta oltava itsemääräämisoikeus demokraattisessa Serbiassa.
costep_1998-10-21_4_16	Arvoisa puhemies, minulla on vakavia epäilyksiä siitä, voimmeko me olla tyytyväisiä kansainvälisen yhteisön saavutuksiin viime viikkoina, ja mielestäni seuraava lause olisi käännettävä ylösalaisin: Milosevi on pakotettu neuvottelemaan. Eikö asia ole niin, että Milosevi on pakottanut kansainvälisen yhteisön neuvottelemaan? Miloseviin kanssa ei ole edes neuvoteltu turvallisuusneuvoston päätöslauselman 1199 noudattamisesta vaan niistä asioista, jotka hän on katsonut sopiviksi. Sopimusten jälkeen tilanne onkin pysynyt entisellään. Eikö esimerkiksi Kosovoon lähetettävistä tarkkailijoista tule loppujen lopuksi panttivankeja? Mietitään sitä, jos Belgrad ei noudatakaan sopimusta. Kun alueella on 2 000 tarkkailijaa, uskaltaako kansainvälinen yhteisö, NATO, puuttua tilanteeseen sotilaallisesti? Se olisi suoraan sanottuna hullua. Kyseessä on ansa ja sellainen ansa, joka voi olla kohtalokas. Muistaako neuvosto Jugoslavian demokratisointitavoitteen? Otetaanko herra González vihdoin viimein vakavasti? Vai jäämmekö herra Holbrooken ja hänen labyrinttinsä vangeiksi? Tällä kertaa on aivan totta, herra Dupuis - olen kanssanne samaa mieltä - että Milosevi on kansainvälinen rikollinen ja hänet on tuomittava Haagin tuomioistuimessa.
costep_1998-11-16_7_6	Arvoisa puhemies, komission ehdotus on mielestämme hyvä ehdotus, jonka me voimme hyväksyä ja jota me voimme tukea. Ympäristö-, terveys- ja kuluttajansuojavaliokunnassa, jossa kaikki poliittiset ryhmät ovat työskennelleet varsin yksimielisesti, on kuitenkin esitetty varsin monta tarkistusta. Ilmaisen tukeni kollega Needlen sanoille, jotka osoittavat, että valiokuntatyö on ollut hedelmällistä ja että täysistunnossa on nyt laajalti hyväksytty kanta. Siitä huolimatta valiokunnassa hyväksyttiin liikaa tarkistuksia - kuten viime aikoina on usein tapahtunut - ja jotkin näistä tarkistuksista eivät ole aivan yhdenmukaisia ja mahdollisuudet liittää ne yhdenmukaiseksi tekstiksi eivät ole kovin suuret. Sen vuoksi on täytynyt toistaa tarkistus 31, joka ei muuta sitä, mistä sovittiin valiokunnassa, mutta se edesauttaa esityksen ymmärtämistä ja oikeusturvaa. Toisaalta alaa ja itse potilaita ajatellen mielestäni täällä, tässä parlamentin täysistunnossa, on toistettava se, että työ tulee helpottumaan ja että tutkimukset tullaan yhdenmukaistamaan varsin tehokkaaksi järjestelmäksi, johon sisältyvät yksinkertainen ilmoitus kliinisen tutkimuksen aloittamisesta, 30 päivän määräaika ja yksi ainoa eettinen komitea. Nopeudessa ja myös oikeusturvassa voitetaan, ja lopuksi ihmisten perusoikeudet voidaan turvata riittävästi, mistä me kaikki olemme alusta asti olleet huolissamme. Ehdotus niin ikään takaa kansainvälisten sääntöjen mukaisen tekstin, mikä oli toinen niistä tavoitteista, joihin olemme tähdänneet.
costep_1998-11-17_4_19	Arvoisa puhemies, kaunis kiitokseni esittelijälle, ja yritän täsmentää neljää ajatusta, neljää näkemystä, jotka mielestäni rikastuttaisivat mietintöä. Ensiksikin jään kaipaamaan viittausta talouspolitiikkojen ja rahapolitiikan väliseen koordinaatioon, toisin sanoen Ecofinneuvoston ja Euroopan keskuspankin väliseen koordinaatioon. Viimeaikaisissa julkaisuissa, erityisesti Krugmannin kohdalla, on alettu kysyä, onko johdonmukaista pitää edelleen ensisijaisena hintojen vakautta nyt, kun työpaikkojen luomisen osalta olemme historiallisesti katsottuna alhaisella tasolla. Vaikka olenkin sitä mieltä - kuten Carlos Gasòliba sanoi - että vakaa talous on kasvualusta työpaikkojen luomiselle, myös suurempi koordinaatio ja Euroopan keskuspankin suurempi valppaus tässä asiassa ovat välttämättömiä. Toiseksi pahoittelen sitä, ettei ole hyödynnetty niitä kokemuksia, joita parlamentissa saatiin tehtäessä vertailuja, esikuva-analyysia, työpaikkojen luomisesta Euroopassa ja Yhdysvalloissa. Niiden ajatusten ohella, joita tietyt puhujat ovat täällä toistaneet - tiettyjen markkinoiden joustavuus ja vapautuminen, erityisesti palvelu- ja työmarkkinoiden - tuossa mietinnössä todettiin yhtenä keskeisenä syynä, josta on etua Yhdysvalloille työpaikkojen luomisessa, tutkimuksen ja kehittämisen suurempi korostaminen, yksityisten aloitteiden suurempi osuus näissä yhteisissä pyrkimyksissä sekä tutkimuksen ja kehittämisen edistäminen verohelpotuksilla välittömän tuen sijaan, jolloin hankkeet yhdistetään saatavaan hyötyyn. Kolmanneksi verotuksen osalta puhutaan alv: stä työvoimavaltaisten palvelujen osalta. Mielestäni on tullut aika kysyä, onko johdonmukaista jatkaa arvonlisäveroa sellaisena kuin se otettiin käyttöön vuonna 1967, jolloin Euroopassa oli liikaa työpaikkoja ja liian vähän työvoimaa, ja eikö ole välttämätöntä tarkastella sitä, onko edelleenkin johdonmukaista sallia suora verovähennys, joka rasittaa sijoitushyödykkeitä edistämällä työvoiman korvaamista pääomahyödykkeillä. Vielä viimeinen huomio. Olen samaa mieltä Euroopan laajuisista verkoista, mutta on jo aika edetä ja sanoa, rahoitammeko me ne ylijäämällä, velalla tai muilla tavoin.
costep_1998-11-18_12_48	Arvoisa puhemies, harvoin ovat yhden valiokunnan eri esittelijät työskennelleet niin yksimielisesti kuin me kalatalousvaliokunnassa rakennerahastojen uudistuksen kohdalla yrittäen välttää sitä, että kalatalousalan rakenteelliset toimenpiteet jäisivät käytännössä komission harkintavallan alaisuuteen, ja yrittäen lieventää niitä ristiriitoja ja niitä valtavia ohjelmointivaikeuksia, joita nykyisestä ehdotuksesta seuraa. Tämän vuoksi kalatalousvaliokunnan lausunnon valmistelijana puiteasetuksen osalta, olen ehdottanut yhden oikeudellisen välineen luomista, joka antaisi mahdollisuuden laatia kalatalouden rakennerahastoja - KOR - koskevan asetuksen, joka kokoaisi horisontaalisesti kaikki kalatalousalalle suunnatut rakenteelliset toimenpiteet, samalla tavoin kuin komissio on jo tehnyt maatalousalan osalta. Parlamentin eri valiokuntien oli helppo ymmärtää alakohtaisen yhden oikeudellisen välineen tarve, ja ehdotettu muutos otetaan - toivottavasti - mukaan tässä ensimmäisessä käsittelyssä. Kalatalousalan on todellakin tarpeen kuulua sellaisten rakenteellisten toimenpiteiden piiriin, jotka ovat samoja kaikilla kalatalouden osa-alueilla, riippumatta siitä, millä alueella kalastusalan yritys sijaitsee. Tämän vuoksi toimenpiteet kokoavan oikeudellisen välineen on oltava horisontaalinen. Tämä välttämätön horisontaalinen luonne vesittyy sen tavoitteen 2 alueille määrätyn alueellisen ohjelmoinnin myötä, joka sisältyy komission ehdotukseen. Kalastusalan ohjelmoinnille aiheutuvien valtavien ongelmien lisäksi tämä aiheuttaisi vakavan vaaran sen suhteen, että yritykset siirtyisivät sinne, missä on alueellisia ohjelmia tai missä alueelliset ohjelmat ovat niille suotuisimmat. Siksi oli tarpeen korjata tätä suuntausta siten, että jäsenvaltiot voisivat riittävän joustavasti valita ne kalastusalan ohjelmat, joita se pitää sopivimpina, kyseessä olevasta alueesta huolimatta. Arvoisa komissaari, olette nähneet kuinka monet jäsenet ovat osallistuneet kalastusta koskevaan keskusteluun. Kalastusalan rakenteisiin vaikuttaa suuresti Puhemies keskeytti puhujan.
costep_1998-11-18_15_6	Arvoisa puhemies, koheesiopolitiikka tuo solidaarisuutta kehityksessä jälkeen jääneille alueille. Ensisijaisia tuensaaja-alueita komission määritelmän mukaan ovat tavoitteen 1 alueet, ne alueet, joiden bruttokansantuote on alle 75 % Euroopan keskitasosta. Tällä määritelmällä viitataan autonomiseen tai muuhun hallinnolliseen alueeseen. Menetelmä voi vaikuttaa oikeudenmukaiselta, mutta sitä on korjattava. On alueita, jotka eivät täytä hallintoalueen mittoja, mutta joilla on todellisia tarpeita ja joiden bruttokansantuote on valitettavasti alle vaaditun rajan. Tämän vuoksi on tärkeää, että on olemassa poikkeuksia, tietenkin rajoitettuja, jotta nämä alueet voidaan liittää tavoitteeseen 1 ja jotta ne olisivat ensisijaisia tuensaajia. Euroopassa on monia tällaisia alueita. Voin mainita esimerkin: Baskimaassa Nerviónin ja Ayalan läntisen reunan muodostama alue. Alueella on 350 000 asukasta, sen bruttokansantuote on alle 75 % Euroopan keskitasosta, työllisyysaste on yli 20 %, sen sosioekonominen rakenne tarvitsee pikaista elvyttämistä, ja lisäksi alue sijaitsee kahden sellaisen autonomisen hallintoalueen rajalla, joista molemmat ovat kuuluneet tähän päivään asti tavoitteeseen 1: Castilla-Leónin ja Cantabrian. Tämän vuoksi Nerviónin ja Ayalan läntisen reuna-alueen liittäminen tavoitteeseen 1 ei jättäisi yhtään irrallista saareketta eurooppalaisten tukien kartalle. Tämä olisi solidaarinen ele alueiden asukkaita kohtaan, ja sillä olisi tärkeä merkitys alueen sijoitusten ja taloustoiminnan elvyttämisessä ja työpaikkojen luomisessa. Näin ollen on tärkeää, että otettaisiin huomioon mahdollisuus tehdä poikkeuksia tavoitteeseen 1 kuuluvien alueiden osalta, jotta todelliset ja objektiiviset tarpeet tukitoimien osalta saisivat koheesiorahastoissa enemmän vastakaikua kuin poliittiset ja hallinnolliset rajoitukset. Komission ehdotuksessa on toinenkin näkökohta, jota meidän täytyy muuttaa. Tavoitteen 2 alueet eli teollisuusalueet voivat menettää ne koulutus- ja työllistämistuet, joita myönnetään tavoitteen 3 alueille. Tämä olisi täysin järjenvastaista. Missä tarvitaan eniten ihmisten, henkilöresurssien, kouluttamista kuin teollista muutosta läpikäyvillä alueilla? Vain tämän näkökohdan, tämän muutoksen vuoksi Baskimaa muiden eurooppalaisten teollisuusalueiden ohella voisi saada vuosittain edelleenkin noin 8 miljardia pesetaa vuodessa. Toivon, että parlamentti antaa huomenna puoltavan äänen koheesiorahaston käyttämisestä teollisuuden siirtymävaiheessa olevien tavoitteen 2 alueiden koulutustoimiin. Sillä jos jossain Euroopassa tarvitaan työhön liittyvää koulutusta, on se epäilemättä siellä, missä on korkea työllisyysaste ja missä ponnistellaan kovasti teollisuuden ja teknologisen muutoksen alueella.
costep_1998-12-15_5_14	Arvoisa puhemies, haluaisin yhtyä edellisiin puhujiin ja ilmaista kalatalousvaliokunnan puolesta esittelijälle, kollega Bárbara Dührkopille, myös meidän tyytyväisyytemme. Kalatalousvaliokunta on työstänyt vuoden 1999 talousarviota yhteistyössä yleisesittelijän kanssa talousarviomenettelyn eri vaiheiden aikana alunperin sen vuoksi, että alkuperäinen esittelijä oli kalatalousvaliokunnan edustaja herra Apolinário, joka ei ole enää parlamentin jäsen. Vaikka ainoa kalatalousvaliokunnan esittämä tarkistus on sellainen, jossa ehdotetaan pientä korotusta valvontatoimiin kohdistettuihin määrärahoihin, haluamme käyttää tätä tilaisuutta hyväksemme ja tuoda uudelleen esille joitakin painopistealueita, jotka ovat keskeinen osa kalatalousvaliokunnan toimintaa. Luettelen ne ilman erityistä tärkeysjärjestystä: ensinnäkin valvontatoimet yhteisön säännöstön tehokkaan noudattamisen varmistamiseksi; toiseksi pienimuotoiseen kalastukseen ja rannikkokalastukseen liittyvät erityistoimet; kolmanneksi tutkimuskysymys, joka liittyy läheisesti viidennen puiteohjelman kehittämiseen; neljänneksi rakennerahastot, joista meillä on jo ollut mahdollisuus puhua monessa yhteydessä, ja lopuksi kansainväliset sopimukset, joiden kohdalla haluan pysähtyä hetkiseksi. Kansainvälisten sopimusten osalta varainhoitovuodeksi 1999 suunnitellut määrärahat vähenevät vuoteen 1998 verrattuna niin maksusitoumusmäärärahojen kuin maksumäärärahojenkin osalta. Kyseessä on epäilemättä oikeutettu vähennys, mutta haluamme esittää sen osalta tärkeän huomion: kalatalousvaliokunta haluaa kiinnittää budjettivallan käyttäjien huomion siihen ongelmaan, joka tulee muodostumaan vuoden 2000 talousarviota laadittaessa ja joka liittyy Marokon kanssa solmittuun sopimukseen, joka raukeaa 30. marraskuuta 1999 ja jonka kulut ovat vuosittain 120 miljoonaa ecua, mikä on käytännöllisesti katsoen puolet tämän otsakkeen varoista. Budjettivallan käyttäjän on osoitettava hallinnointitaitonsa ja taattava tarvittavien määrärahojen saatavuus siinä tapauksessa, että uusi sopimus solmitaan, ja säilytettävä harkinnanvapaus tämän summan osalta, ettei se vaaranna Marokon kuningaskunnan kanssa käytäviä neuvotteluja.
costep_1998-12-15_7_15	Arvoisa puhemies, kuten on jo sanottu, tämä talousarvio on todellakin historiallinen, mutta minun mielestäni se ei ole historiallinen siksi, että rouva Dührkop on ensimmäinen espanjalainen parlamentin edustaja, joka toimii yleisesittelijänä - vaikka onnittelenkin häntä hänen työstään - se ei ole historiallinen myöskään sen takia, että se on vuosien 1993-1999 voimassa olevien rahoituskehysten viimeinen talousarvio ja että sillä on vaikutusta tuleviin talousarvioihin - jos niitä muuten on, mikä ei ole varmaa - eikä se ole mielestäni historiallinen ainoastaan senkään takia, että se on ensimmäinen euroissa laadittu talousarvio. Kaiken tämän me tiesimme talousarviomenettelyn alussa. Talousarvio on mielestäni historiallinen sen vuoksi, että tämän talousarviomenettelyn aikana neuvosto on antanut kirjallisen sitoumuksen, jonka se on tänä aamuna toistanut suullisesti, että se kunnioittaa sitä, minkä se on allekirjoittanut. Olemme pakottaneet neuvoston antamaan asiaa koskevan erittäin tärkeän julistuksen. Jotkut ehkä yllättyvät tästä, mutta tämä on ensimmäinen kerta 40 vuoteen, kun neuvosto antaa yksipuolisen julistuksen, jossa se sitoutuu täyttämään lupauksensa. Joistakuista tämä saattaa tuntua itsestään selvältä ja itsensä toistamiselta, mutta tätä ei ole tapahtunut aiemmin yhteisön historiassa. Tämä neuvoston julistus liittyy niihin tuleviin rahoitusnäkymiin liittyvään kysymykseen joustavuudesta, jotka haluaisimme allekirjoittaa ja saada aikaan, mutta - korostan - emme millä hinnalla tahansa. Hyvät parlamentin jäsenet, nykyiset neuvotteluvaltuuteni perustuvat 4. joulukuuta 1997 tehtyyn päätöslauselmaan. Siinä parlamentti esittää myönteisen kantansa sellaisten uusien rahoitusnäkymien osalta, jotka on mukautettu niihin haasteisiin, joihin Euroopan unionin on vastattava seuraavien vuosien aikana. Parlamentti hyväksyy käytännössä omien varojen ylärajaksi 1,27 % ja vaatii joustavuutta lisääviä järjestelmiä: toisaalta rahoitusnäkymiä koskevia tarkistuslausekkeita, toisaalta järjestelmiä, jotka helpottavat varojen siirtämistä menoluokasta toiseen ja uusien varojen käyttöönottamista tarpeen vaatiessa. Totesin kuukausia sitten eräässä työasiakirjassa, että ongelma juontaa juurensa jo voimassa olevan toimielinten välisen sopimuksen 12 artiklasta, jossa määrätään rahoitusnäkymien tarkistamisesta perustamissopimuksen 203 artiklan 9 kohdassa mainittujen enemmistösääntöjen mukaisesti, ja että neuvosto soveltaa kuitenkin sisäisessä päätöksenteossa yksimielisyyttä, joka on kaiken joustavuuden esteenä. Tehdäksemme lopun tästä jäykkyydestä esitimme jo mainittuja strategisia tarkistuksia. Viime viikolla tehdyn sopimuksen myötä ne voidaan mielestäni peruuttaa. Mitä tulee ensimmäisen käsittelyn tarkistukseen 708, joka koskee rakennerahastoja, minun on todettava, että se oli tietyllä tavalla johdonmukainen. Tämän johdonmukaisuuden neuvosto rikkoi. Se poisti varauksessa olleet maksusitoumusmäärärahat ja siirsi ne budjettikohtaan, ja vastaavasti se säilytti maksumäärärahojen leikkauksen. Suoraan sanottuna tässä tilanteessa palaisin mieluummin alustavaan talousarvioesitykseen. Mitä jäsenvaltiot yrittävät tällä tavoin säästää? Parhaassa tapauksessa 3 %:n korot 500 miljoonasta ecusta. Kaiken kaikkiaan Saksa säästäisi vuoden kuluessa 2-3 miljoonaa euroa. Sen enempää ei voida säästää. Onko tämä symbolista? Se, millä on merkitystä, liittyy tietenkin maksusitoumusmäärärahoihin, mutta, arvoisa puhemies, on selitettävä, että olemme leikanneet ainoastaan maksumäärärahoja, joilla ei ole juurikaan vaikutusta. Lehdistö on jo tehnyt oman tulkintansa ja sen perusteella voidaan päätellä, että rakennerahastojen varoja vähennetään. Arvoisa puhemies, valitsen kaikista symboleista mieluiten solidaarisuuden symbolin.
costep_1998-12-16_6_27	Arvoisa puhemies, haluaisin ensiksi onnitella näiden mietintöjen esittelijöitä, koska mietintöihin sisältyy mielestäni sellaista tietoa ja ehdotuksia, joista on meille ehdottomasti hyötyä, ja käytännöllisesti katsoen kaikki se, mitä meidän pitäisi tehdä ja sanoa, ja sanon käytännöllisesti katsoen kaikki enkä kaikki, sillä se on paljon. Haluaisin kuitenkin kommentoida paria asiaa. Meidän on oltava paljon nykyistä tiukempia, ja haluan painottaa tätä asiaa ja kaikkea sitä, mitä voimme tehdä Euroopan unionin sisällä ja Euroopan unionista käsin. En halua mennä nyt myöhemmin tänään käytävän keskustelun edelle, mutta on joitakin kysymyksiä - ja haluan mainita naisten oikeudet, seksiturismin, jossa, kuten eräs puhuja muistutti, on paljolti kyse eurooppalaisten asenteesta, ja sen, miten kohtelemme kolmansien maiden kansalaisia - joiden suhteen meidän pitäisi olla hyvin varuillamme, koska ne ja etenkin tämä viimeksi mainitsemani asia vaikuttavat suuresti kansainväliseen uskottavuuteemme. Kun esimerkiksi omassa maassani Ceutaan tai Melillaan vyöryy siirtolaisia, meidän on vaikea puolustaa ihmisoikeuksia yhtä painokkaasti ja innokkaasti kuin ennen. On tuettava sellaisia ohjelmia, joilla tuetaan demokratiaa ja ihmisoikeuksien kunnioittamista kansainvälisesti. Niitä on tuettava poliittisesti, ja niin parlamentti tekeekin, mutta lisäksi on tuettava komissiota, jotta se voisi toimia tehokkaasti ja ottaa huomioon sen, paljonko nämä ohjelmat maksavat rahallisesti ja hallinnoinnin kannalta. Emme nimittäin aina ole siitä täysin tietoisia, tai jos olemme, emme ainakaan toimi sen mukaisesti. Ja kolmanneksi haluan korostaa - kuten täälläkin on paljon korostettu, mutta se ei mielestäni ole turhaa - kansainvälisen ja kansainvälisesti oikeutetun rikostuomioistuimen luomista, koska vain siten voimme ryhtyä sellaisiin tehokkaisiin toimiin, joihin ei sisälly uusien ongelmien siementä tai ihmisoikeuksia koskevaa uudenlaista ideologismia tai patrimonialismia ja jotka voivat ulottua kaikkialle maailmaan. Pinochetin tapaus osoittaa mielestäni sen, että vain kansainvälinen oikeutus, joka on saatava aikaan yksimielisesti, takaa sen, että voimme edetä.
costep_1999-02-08_4_5	Arvoisa puhemies, haluan yhtyä rouva García Ariasin sanoihin, sillä hän ilmaisi tuntemuksia, jotka eivät vallitse ainoastaan espanjalaisten sosialistien ryhmän keskuudessa, vaan kaikkien jäsenten, espanjalaisten ja myös niiden, jotka eivät ole espanjalaisia. Me kaikki osoitamme kunnioitusta parlamentissa jäsenenä olleen kollegamme työlle. Tiedämme hänen luopuvan toimestaan terveydellisistä syistä, ja toivomme, että hän toipuisi ja voisi taas työskennellä meidän kanssamme. Me kuitenkin muistamme häntä, pidämme hänet aina mielessämme, ja tiedämme, että hänen tekemänsä työ on ollut hyvin tärkeää, ja lisäksi hän on tehnyt sitä hyvin auliisti ja hyväntahtoisesti kaikkien edustajien kanssa, kuuluivatpa he sitten mihin poliittiseen ryhmään tahansa.
costep_1999-03-09_12_38	Esitän vain aluevesien rajoittamista koskevan huomautuksen. Siinä asiakirjassa - joka on Utrechtin sopimus -, jonka perusteella Isolla-Britannialla on oikeus toteuttaa tiettyjä toimia Gibraltarilla, ei määrätä, että Peñónilla olisi aluevesiä. Gibraltarin kaupunki ja linnoitus luovutetaan Britannialle, mutta luovutus ei koske - kuten rouva komissaari tietää - koko sitä aluetta, jonka britit miehittivät ja johon ei kuulu aluevesiä. Espanjan ja Ison-Britannian välillä ei aluevesiä ole rajattu, sillä Espanja kiistelee Utrechtin sopimuksen sallimissa rajoissa siitä oikeudesta, joka Isolla-Britannialla on tämän asian osalta. Toisaalta Espanjan liittyminen yhteisöön ei muuta kokonaan espanjalaisia oikeuksia. 12. kesäkuuta 1985 Espanja allekirjoitti sopimuksen Euroopan yhteisöön liittymisestä, samoin kuin Iso-Britannia. 15. kesäkuuta käytiin Britannian ulkoministerin kanssa kirjeenvaihtoa, jonka perusteella vahvistettiin, ettei Espanjan liittyminen yhteisöön muuta Espanjan oikeuksia Gibraltarin osalta.
costep_1999-10-29_4_6	Arvoisa puhemies, arvoisa komission jäsen, hyvät parlamentin jäsenet, ensinnäkin haluan onnitella esittelijä Cunhaa hänen laatimastaan mietinnöstä. Haluan myös ilmaista kannattavani sopimusta ja Euroopan komission puolustamaa kantaa sekä kollegojeni Langenhagenin ja Fragan sekä Medinan esittämää mielipidettä. Olen täysin ja ehdottomasti eri mieltä minua edeltäneen puhujan kanssa, sillä hänen julki tuomansa politiikka on erittäin epäsolidaarista Euroopan unionin jäsenvaltioita kohtaan ja se on erittäin epäsolidaarista kalastajia kohtaan. Onneksi tällainen kanta kuuluu vähemmistöön tässä parlamentissa. Mitä käsiteltävänä olevaan mietintöön tulee, haluaisin todeta, että kalastussopimus Angolan kanssa merkitsee Euroopan unionin yhteisen kalastuspolitiikan jatkumista kansainvälisten kalastussopimusten osalta, jotka vahvistavat yhtä tämän politiikan tärkeimmistä peruspilareista, kuten täällä parlamentissa tuotiin esille Cramptonin edellisellä toimikaudella laatimassa mietinnössä, jossa sanottiin, että nämä sopimukset ovat välttämätön ehto, jos pyrimme vähentämään Euroopan unionin alijäämää kalataloudessa, kalatuotteiden hankinnassa, ja jos pyrimme pelastamaan suorat ja epäsuorat työpaikat kalastusalalla ja tämän alan teollisuudessa niillä Euroopan alueilla, jotka ovat vahvasti riippuvaisia kalastuksesta. Tämän me hyväksyimme edellisellä toimikaudella. Mitä tulee Cunhan mietintöön uudesta pöytäkirjasta, jossa sovitaan kalastusmahdollisuuksista ja taloudellisesta korvauksesta, jotka molemmat sisältyvät Angolan tasavallan kanssa tehtyyn sopimukseen 3.5.1999 ja 2.5.2000 väliseksi ajaksi, haluaisin todeta, että kyseessä on perinteinen pöytäkirja, joka mahdollistaa kalavarojen käytön määrättynä ajanjaksona ja jolla vahvistetaan taloudelliset korvaukset. Vaikka itse asiassa joitakin tietoja ja tilastoja, joiden osalta komissio on luvannut olla tinkimätön, onkin vielä täydennettävä, ja kun otetaan huomioon tuon maan arkaluonteinen tilanne sotatila, olemme sitä mieltä, että tämän väliaikaisesti sovellettavan pöytäkirjan allekirjoittaminen siihen saakka, kunnes se uudistetaan vuodeksi tai kunnes uusi sopimus laaditaan, on erittäin myönteinen asia. Kyseessä on geopoliittisesti hyvin tärkeä maa, jolla on huomattava määrä potentiaalista vaurautta ja jota Euroopan unionin on tuettava edesauttamalla tietenkin vakavan nykytilanteen muuttamista. Meidän on autettava kuitenkin parhaalla mahdollisella tavalla molempia osapuolia: toisaalta Angolaa ja toisaalta Euroopan unionin jäsenvaltioita ja niitä alueita, joilla kalastusta harjoitetaan parlamentin valvonnan alaisena ja niiden tarkistusten mukaisesti, joita kalatalousvaliokunta on esittänyt tähän tärkeään sopimukseen, jolla, kuten täällä juuri todettiin, on huomattavan laaja poliittinen ulottuvuus sen lisäksi, että sillä on myös taloudellisia ja rahoituksellisia ulottuvuuksia. Näin ollen, arvoisa komission jäsen, kuten eilen korostettiin tärkeässä Marokon kanssa tehtyä kalastussopimusta koskevassa keskustelussa, tässä kysymyksessä ja yleensä kalastussopimuksiin liittyvissä asioissa kalatalousvaliokunta tulee aina, yleensä enemmistönä, kannattamaan teitä, ja toivon, että myös parlamentti tulee kannattamaan teitä jatkossakin.
costep_1999-11-03_11_5	Arvoisa puhemies, ensinnä haluan ilmaista suuren tyytyväisyyteni tämän aloitteen vuoksi, joka merkitsee epäilemättä tärkeää askelta kohti henkilöautojen ympäristöominaisuuksia koskevien tietojen avoimuutta ja joka siinä mielessä helpottaa kuluttajan ostopäätöstä. Kuitenkin haluaisin lyhyesti viitata seikkaan, joka on tämän direktiivin takana: henkilöautojen polttoainetalouteen. Se on todellakin kaksinkertaistunut vuodesta 1973 vuoteen 1986. Kulutus laski tämän saman ajanjakson aikana 17,8 litrasta 8,7 litraan 100 kilometriä kohden. Samalla ajanjaksolla saavutetuista säästöistä 4 % on niukemman varustuksen ansiota ja loput 96 % kevyemmän korirakenteen ansiota. Kuitenkin vuodesta 1986 polttoainetalous on parantunut ainoastaan 10 %. Meidän käsityksemme on, että tämä johtuu siitä, että henkilöautoteollisuuden käyttämät teknisen kehityksen järjestelmät hankaloittavat tuotteen parantamista yleismaailmallisesti yhtiöiden tutkimus- ja tuotekehitysyksiköiden pitkälle viedyn erikoistumisen vuoksi. Nämä tutkimuslaboratoriot jotka sijaitsevat usein hyvin kaukana toisistaan ja joilla ei ole keskinäistä koordinointi- eikä viestintästrategiaa sijoittavat paljon rahaa hyvin konkreettisten seikkojen parantamiseen autoissa, ja hyvin vähän rahaa siihen, että parannetaan henkilöautoja järjestelmänä, joka mahdollistaa meidän siirtymisemme paikasta toiseen. Tässä mielessä ja koska tänään käsittelemämme kaltaiset direktiivit otetaan hyvin vastaan uskon, että Euroopan parlamentin on edistettävä ja tuettava sellaisia aloitteita, joiden päämääränä on integroitu tuotepolitiikka, jossa suunnitteluun liittyvä tutkimus ja tuotekehitys, joka tässä tapauksessa koskee henkilöautoja, saa osakseen kaiken ansaitsemansa huomion. Uskon, että mikäli emme ota käsittelyyn tuotantoseikkoja kokonaisvaltaisesti, eli kaikkea sitä, mikä liittyy henkilöautojen valmistukseen raaka-aineiden valitsemisesta lähtien, tuotantoprosessi ja käyttö mukaan luettuina ja sitä, että lopuksi otetaan huomioon myös henkilöautojen kierrätys sekä loppusijoitus silloin, kun ostaja ei enää käytä sitä, emme saa todellisuudessa aikaan minkäänlaisia toimia, joilla olisi todella merkitystä kasvihuonekaasujen vähentämisessä. Tässä mielessä uskon, että ainoastaan näin onnistumme saavuttamaan sen, että henkilöautot eivät enää tuhlaa energiasta 80 - 85 % ajatelkaapa sitä, ennen kuin energia saapuu pyöriin asti. Tässä mielessä uskon, että se luettelo 10 tehokkaimmasta henkilöautosta voisi myös olla, mikäli jatkamme tällä tavalla, vähiten tehottomien henkilöautojen luettelo, mutta missään tapauksessa se ei voisi olla energian osalta erinomaisten henkilöautojen luettelo.
costep_1999-12-13_10_9	Arvoisa puhemies, uskoakseni olisi välttämätöntä painottaa tässä viimeisessä keskustelussa seuraavia seikkoja, ennen kuin tästä asetuksesta äänestetään: Kotimaani Espanja on täysimääräisesti mukana Montrealin pöytäkirjan hengessä ja sitoutuu täyttämään siihen kirjatut ehdot ehdottoman vastuuntuntoisesti ja aktiivisesti. Espanja hyväksyy siten yleisellä tasolla yhteisen kannan, ja tässä mielessä olen täysin samaa mieltä siitä, mitä kollegani parlamentin jäsen Flemming puheenvuorossaan sanoi. Kuitenkaan tämä ei estä sitä, että erään tällaisen aineen, metyylibromidin, johon äsken viitattiin kieltämisestä aiheutuu erityisen paljon harmia Espanjalle, vaikka Espanja haluaakin lujasti saada tiettyjen myrkyllisten otsonia tuhoavien aineiden käytön loppumaan. Tämän maataloudessa desinfiointiaineena pääasiassa hyvin rajoitetuilla viljelyalueilla Välimeren piirissä käytetyn aineen markkinointia ja käyttöä on kotimaassani ankarasti rajoitettu, ja se on korvattu toisilla aineilla kaikissa niissä tapauksissa, joissa on todettu olevan muita sopivia vaihtoehtoja. Jo jonkin aikaa on tehty tutkimustyötä korvaavien aineiden löytämiseksi, jotta voidaan noudattaa pöytäkirjassa sovittua aikataulua. Juuri siksi, että haluamme noudattaa säännöstöä, meidän on oltava hyvin tarkkoina, kun arvioimme mahdollisuuksiamme onnistua siinä, jos parlamentti hyväksyy ehtoja ja aikataulua tiukentavan asetuksen. On reilumpaa ja ennen kaikkea paljon käytännöllisempää sanoa selvästi, että pidämme mahdollisena, ettemme pysty täyttämään säännöksiä metyylibromidin osalta. Joudumme kärsimään vähintäänkin vakavista taloudellisista ja sosiaalisista vahingoista, ja joidenkin meidän maataloustuotteidemme kilpailukyky kärsii niihin maihin verrattuna, joissa ei sovelleta samoja rajoituksia. Emme saavuta sitä, että metyylibromidia lakataan käyttämästä aikataulun kiristämisen myötä; vaarana on pikemminkin, että joudumme ikävään tilanteeseen, jossa rikotaan säännöksiä ja ilmenee petoksia, ja tällainen tulos on tavoitteiden vastainen kaikkien kannalta. Siksi Euroopan kansanpuolueen Espanjan valtuuskunta arvioi, että on välttämätöntä säilyttää täysistunnossa ne tarkistukset, jotka koskevat 3 artiklan 2 kohdan ensimmäistä alakohtaa ja 21 artiklan viimeistä alakohtaa, joissa annetaan metyylibromidin käyttöä koskevat poikkeukset ja ehdot vuoden 2006 jälkeiselle ajalle. Mielestämme parlamentin on asetettava sellaiset normit, että kaikki jäsenvaltiot voivat ne täyttää, ilman että jonkin jäsenvaltion taloudellisille, sosiaalisille ja ympäristöoloille aiheutetaan vakavaa vahinkoa. Tällainen henki, eikä suinkaan tunteellisesti ihailtava, mutta epärealistinen ympäristönsuojeluintoilu, on saanut meidät tänään esittämään nämä tarkistukset.
costep_1999-12-15_10_78	Arvoisa puhemies, viime maanantaina sosialistiryhmä yritti lisätä tämän istunnon esityslistalle päätöslauselman, jossa käsiteltäisiin Geneven sopimusten 50-vuotisjuhlaa, korostettaisiin Euroopan parlamentin sitoutumista kansainvälisten ihmisoikeuksien periaatteisiin ja tuotaisiin julki meidän tukemme Punaisen Ristin kansainväliselle komitealle. Koska parlamentin ryhmät eivät päässeet yhteisymmärrykseen - mikä johtui mielestämme pikemminkin asian käsittelytavasta kuin ryhmien välisistä ehdotuksen keskeiseen sisältöön liittyvistä erimielisyyksistä, asiaa ei merkitty esityslistalle, mutta tulevissa istunnoissa aiomme kiinnittää jatkuvasti huomiota tämän asian merkitykseen, joka tuotiin painokkaasti esille neuvoston vastauksessa. Itse asiassa Geneven sopimuksiin sisältyvät kansainvälisten ihmisoikeuksien tärkeimmät periaatteet ovat arvoja, joita on pidettävä Euroopan rakentamisen peruskivinä ja joita on puolustettava institutionaalisten toimien avulla. Joka tapauksessa Euroopan unionin on oltava rauhan ja kansainvälisten ihmisoikeuksien edistäjä ja tuettava ICRC:tä sen tehtävässä näiden oikeuksien takaajana. Lisäksi Euroopan unionin täytyy toimittaa perille kaikki mahdollinen apu uhrien kärsimysten lievittämiseksi, ja meidän on myös edistettävä kansalaistemme kasvatusta rauhantahtoisiksi ihmisiksi. Kaiken tämän vuoksi, kun Geneven sopimusten tekemisestä on kulunut 50 vuotta ja kun meidän kaikkien parlamentin, komission ja neuvoston on sitouduttava kansainvälisiä ihmisoikeuksia koskevan tiedon levittämiseen ja sellaisten järjestöjen tukemiseen, jotka vastaavat näiden oikeuksien puolustamisesta, tuleeko neuvostolle mieleen mitään konkreettista aloitetta, jonka avulla unionin kansalaisille voitaisiin tiedottaa kansainvälisistä ihmisoikeuksista?
costep_2000-02-15_14_7	Arvoisa puhemies, immateriaalioikeuksien suojaamisen alalla todellisuus näyttää menevän sääntöjen edelle. Talouden kehitys, uudenlaisten sopimusten ilmestyminen ja teknologiset keksinnöt ovat ilmiöitä, jotka tuovat mukanaan usein tapahtuvia ja nopeita muutoksia, joita sääntöjen laatijoiden täytyy pohtia. Tällä alalla sääntöjen laadinta on prosessi, joka etenee hitaasti, liian hitaasti siihen nopeuteen nähden, jolla säädeltävä todellisuus muuttuu. Mikäli tällainen väite on totta missä tahansa tapauksessa, se osoittautuu yhä ilmeisemmäksi, kun keskusteluun osallistuvat monikansalliset, ylikansalliset elimet, kuten sisämarkkinoilla toimiva yhdenmukaistamisvirasto, jonka piirissä on keskusteltu niistä sopimuksista, joiden korjaamista nyt ehdotetaan. Kun sovimme näiden sopimusten ratifioinnista, voimme kysyä itseltämme, vastaavatko ne alan uusimpiin tarpeisiin. Vastaus ei kovin helposti voi olla myönteinen. Ei ole pienintäkään epäilystä siitä, että nämä sopimukset saattavat alan säännöksiä ajan tasalle, mutta ei ole myöskään pienintäkään epäilystä siitä, että tällä hetkellä on monia ratkaisemattomia ongelmia. Encyclopedia Britannican äskettäinen ilmestyminen Internetissä ja virtuaalisten kirjastojen syntyminen ovat tuoneet esille sen, että ratkaisemattomia ongelmia on paljon. Esimerkiksi ratkaisu, jonka yksi tärkeimmistä virtuaalikirjastoista on tehnyt - joka muuten on minun kotiyliopistoni, Alicanten yliopiston ratkaisu - ja joka perustuu siihen, että kirjastoon ei kuulu teoksia, joilla on voimassa olevat tekijänoikeudet, on merkittävä rajoitus tämäntyyppisten virtuaalikirjastojen kehitykselle. Tällä hetkellä näiden sopimusten ratifioinnin merkitys on vähäinen. Toisaalta ongelmat, joita niillä ratkaistaan, on jo suurelta osin ratkaistu direktiivillä, joka koskee tiettyjen tekijänoikeuksia ja muita vastaavia oikeuksia koskevien näkökulmien yhtenäistämistä tietoyhteiskunnassa. Toisaalta suurin osa jäsenvaltioista on jo sovittanut lainsäädäntönsä niiden sopimusten mukaiseksi, joita nyt ratifioidaan. Lopuksi täytyy tuoda esiin, että lainsäädännölliset muutokset, joita on otettu käyttöön eräissä maissa, kuten Espanjassa, ovat ratkaisseet joitakin ristiriitoja, mutta saaneet aikaan uusia, jotka ovat tavallisia, kun on kyse oikeuksien ja materiaalien hinnoittelusta. Kun on kyse näin arkaluonteisesta asiasta, eri osapuolten välille on tarjottava tasapainoisia ratkaisuja. Vain sillä tavoin säännöt voidaan hyväksyä.
costep_2000-02-17_7_4	Arvoisa puhemies, viime viikolla El Ejidossa Andalusiassa nähtiin sellaista, joka kuuluisi paremmin menneisyyteen tai muualle kuin Euroopan unioniin vuonna 2000. Näin totesi komission puheenjohtaja Romano Prodi viime helmikuun 9. päivänä kertoessaan, että El Ejidon tapahtumat ovat Euroopan unionin nimenomaisten periaatteiden vastaisia. Nämä tapahtumat, joihin viittaan, aiheuttivat meissä suurta tuskaa ja häpeää, ja havahduttivat meidät pelkäämään sitä, että tapahtuisi jotakin äärimmäisen rasistista, muukalaisvihamielistä ja suvaitsematonta. On mahdoton ymmärtää, miksi näiden molemminpuolisesti toisiaan hyödyttävien yhteisöjen välillä ei vallitse sopua ja molemminpuolista kunnioittamista. Ainoa keino estää näiden tapahtumien toistuminen siellä, missä on jo merkittäviä työtätekevien siirtolaisten yhteisöjä, on sosiaalinen integrointi, joka edellyttää vastuussa olevilta viranomaisilta lujaa sitoutumista taloudellisesti, poliittisesti ja sosiaalisesti. Olemme kaikki siirtolaisia. Sukupolvien saatossa ihminen ei ole aina pysynyt kansallisvaltioiden rajojen sisäpuolella, vaan siirtolaisuusaaltoja on esiintynyt jatkuvasti. Maantieteellinen liikkuvuus ei ole 1900-luvun keksintö, eivätkä sellaisia ole myöskään ilmiön taloudelliset ja työntekoa koskevat syytkään. Olemme kaikki siirtolaisia, ainakin joku perheenjäsenistämme tai esi-isistämme on ollut sellainen, jos emme itse ole. Kuitenkaan siirtolaisuuden ei pitäisi synnyttää sellaista, minkä täällä parhaillaan tuomitsemme, vaan sen olisi oltava sosiaalisen, kulttuurisen ja taloudellisen rikkauden lähde. Mielestämme meidän on El Ejidon tapahtumien vuoksi, jotka valitettavasti eivät ole ominaisia ainoastaan tälle Euroopan unionin kansalle, ensinnäkin tuomittava selvästi ja jyrkästi joidenkin El Ejidon asukkaiden alueensa työtätekeviin siirtolaisiin kohdistamat rasistiset ja muukalaisvihamieliset raakalaismaisuutta osoittaneet toimet ja herätettävä koko yhteisön vastuuntunto sekä kohdistettava syytökset ja hyökkäykset koko yhteisöön tämän irrallisen tapahtuman vuoksi, josta olemme kaikki pahoillamme. Toiseksi El Ejidon tapahtumien vuoksi kaikkien hallinnollisten elinten on ryhdyttävä välittömiin toimiin; niiden välinen koordinointi on avainasemassa torjuttaessa tällaisia muukalaisvihamielisiä ja rasistisia tekoja. Vieläkin selvempää on, että paikallisilla viranomaisilla ja kaupunginjohtajilla on välitön vastuu kaikenlaisten rasismin ja muukalaisvihamielisyyden ilmenemismuotojen ehkäisyssä, varsinkin kun kyseessä ovat ihmisiä ja niiden omaisuutta vastaan kohdistuvat väkivallanteot ja hyökkäykset. Viranomaisten velvollisuutena on myös edistää osapuolten pääsyä sopimukseen vaikeissakin asioissa, eivätkä ne saa haitata sitä, kuten käsittelemässämme tapauksessa kaupunginjohtaja teki. Kolmanneksi näiden tapahtumien vuoksi poliittisten puolueiden on oltava suoraan vastuussa julkisissa virassa toimivien jäsentensä poliittisesta toiminnasta ja estettävä kaikenlainen sellainen yksilötason toiminta tai puhe, joka on Euroopan unionin tavoittelemien yhteiselon ja suvaitsevaisuuden periaatteiden vastaista. Lopuksi Euroopan unionin on näiden tapahtumien vuoksi kannettava vastuunsa siitä, että unionin periaatteiden soveltamista valvotaan, huolehtimalla siitä, ettei unionin alueella esiinny minkäänlaista rasismia tai muukalaisvihamielisyyttä, tukemalla muuta kansallista, alueellista ja paikallista hallintoa samoin kuin erilaisia kansalaisjärjestöjä ja tekemällä yhteistyötä niiden kanssa näiden periaatteiden soveltamisen sekä jatkuvan rasismin ja muukalaisvihamielisyyden vastaisen toiminnan osalta ja edistämällä kaikkien unionin alueella oleskelevien siirtolaisten integrointia.
costep_2000-03-29_7_20	Arvoisa puhemies, mielestäni tämä keskustelu sopii hyvin käytäväksi Meda-ohjelman viisivuotisen ohjelmointikauden lopussa, mutta luulen, että meillä on myös vielä aikaa keskustella tästä uudesta asetuksesta, joka on tällä hetkellä vielä parlamentin käsiteltävänä. Haluan sanoa, että olen kuitenkin komission tavoin huolissani ja että pidän myönteisenä komission ehdotusta menettelyjen yksinkertaistamiseksi. Toivon, että tälle löytyy parlamentissa kannatusta. Aion puhua muutamien käytössäni olevien sekuntien aikana ainoastaan kahdesta asiasta, joita on mielestäni kiireellisesti käsiteltävä Meda-ohjelmien osalta. Ensinnäkin yhteistyön hajauttaminen ja Barcelonan prosessin synnyttämä toiminta Välimeren alueella sijaitsevien yhteisön ulkopuolisten maiden ja Euroopan unionin aktiivisimpien sosiaalisten toimijoiden välillä. Sen lisäksi, että nämä hankkeet ovat hyvin olennaisia, ne auttavat myös näitä yhteiskunnan osa-alueita vahvistumaan näissä maissa. Mielestäni tämä on välttämätöntä, sillä haluamme vauraan vapaakauppa-alueen ja sen lisäksi haluamme tukea päättäväisesti tämän Välimeren etelärannikon alueen demokratisoitumista, tukea niitä miehiä ja naisia, jotka yrittävät tehdä työtä tässä ympäristössä. Meidän on parannettava sitä huonoa mainetta, joka Euroopan unionilla on nyt heidän keskuudessaan, ja meidän on jälleen pyrittävä siihen, että unioni tukee heidän odotuksiaan ja pyrkimyksiään. Mielestäni komissiolla on lisäksi oltava riittävästi henkilöstöä ja aineellisia voimavaroja tämän toteuttamiseksi. Toinen asia, joka minua huolestuttaa, on maahanmuuttoasioiden sisällyttäminen asetukseen. Olen huolissani siitä, miten tätä aihetta käsitellään Välimeren osalta. Sen lisäksi, että meidän on tehtävä takaisinottolausekkeita koskevia sopimuksia ja suunnattava voimavaroja rajojen valvontaan, meidän on mielikuvituksen ja näiden maiden kanssa toteutettavaa yhteistoimintaa koskevien uusien ehdotusten avulla myös kehitettävä keinoja, joilla siirtolaiskysymys voidaan saattaa laillisuuden piiriin, jotta siirtolaisista ei tuntuisi vain siltä, että olemme jo sulkeneet rajat, vaan että vapaakauppa-alueella myös ihmiset voivat liikkua vapaasti.
costep_2000-05-17_11_55	Ensiksikin haluaisin ilmaista tyytyväisyyteni sekä mainitun 13 artiklan olemassaolosta että myös toimintasuunnitelmasta, johon neuvoston puheenjohtaja juuri viittasi ja joka on laadittu tästä juuri käsittelemästämme aiheesta. Ilo ei kuitenkaan voi olla varauksetonta, ja sama pätee myös tyytyväisyyteeni. On totta, että 13 artiklassa mainitaan lähes kaikki ainakin nykyisin mahdolliset syrjinnän muodot. Olen kuitenkin sitä mieltä, että sittemmin kehitetty lainsäädäntö ja ehdotetut aloitteet ovat puutteellisia ja epätasaisia. Neuvoston puheenjohtaja mainitsi juuri kolme esimerkkiä, joihin haluan nimenomaan viitata. On olemassa joitakin 13 artiklassa mainittuja aiheita, jotka voivat johtaa syrjintään, kuten tänään käsittelemämme aihe eli vammaisuus, joita on mielestäni käsitelty erittäin puutteellisesti. On totta, että joitakin aiheita on käsitelty vieläkin puutteellisemmin, kuten sukupuoliseen suuntautumiseen perustuvaa syrjintää. Olen kuitenkin vammaisuuden osalta sitä mieltä, että Euroopan unioni tarvitsee entistä kattavampaa lainsäädäntöä, jossa otetaan huomioon kaikki mahdolliset vammaisuuden muodot, kuten kaksinkertainen vamma. Haluaisin tietää neuvoston mielipiteen - ja myös komission mielipiteen - ja sen, onko se harkinnut aloitteita esimerkiksi sellaisia tapauksia varten kuin naiset ja vammaisuus, sukupuoleen perustuva syrjintä ja itse vammaisuus mainitsemassani tapauksessa.
costep_2000-06-15_2_9	Arvoisa puhemies, arvoisa neuvoston varapuheenjohtaja, arvoisa komission jäsen, ei ole mikään kulunut sanonta, että Euroopan unioni on Feiran Eurooppa-neuvoston kynnyksellä ratkaisevassa tilanteessa. Siitä osoituksena ovat viime kuukausina olleet monet julistukset, joita ovat ensimmäisinä esittäneet valtionpäämiehet, kuten Italian presidentti Ciampi, Saksan liittotasavallan presidentti Rau, huomattavat poliitikot kuten Helmut Schmidt, Valèry Giscard d' Estaing, Jacques Delors ja aivan äskettäin erinomaisella tavalla Saksan ulkoministeri Fischer, jotka ovat liittäneet hallitusten välisestä konferenssista käytävän keskustelun erääseen kaikille tärkeään keskusteluun, joka sisältyy kysymykseen: mihin olet menossa, Eurooppa?. Uskon, että tämä on myönteistä suurimman ja kunnianhimoisimman laajentumisen kynnyksellä, jonka Euroopan unioni on kokenut. Tämä keskustelu on yhteneväinen Euroopan sosialistipuolueen ja myös koko parlamentin poliittisen tahdon kanssa saavuttaa kunnianhimoinen työjärjestys hallitusten väliseen konferenssiin. Ja täällä kun on puhuttu valokuvaustekniikasta, sanoisin - niin kuin olisi kyse elokuvasta - että meitä kiinnostaa käsikirjoitukseen osallistuminen, että lopputulos on hyvä ja että me parlamentin jäsenet emme ole ulkopuolisia emmekä statisteja, vaan pääosan esittäjiä. Ja hallitustenvälisen konferenssin osalta on tärkeää, että puheenjohtaja Herzog saapuu Feiran Eurooppa-neuvostoon. Haluaisin esittää, että yhteisistä arvoista puhuttaessa - ja siihenhän on äskettäin ollut tilaisuuksia, kuten Itävallan uuden hallituksen muodostamisen yhteydessä - on vaadittava, että perusoikeuskirja kirjataan selkeästi ihmisoikeuksien perussopimukseen, jotta sen 6 ja 7 artiklassa mainittuja tehtäviä voitaisiin täydentää. Lisäksi, vaikka perussopimuksessa tunnustetaankin Euroopan unionin kansalaisuus, ei yksilön ja yhteisiä, taloudellisia ja sosiaalisia oikeuksia ole tähän mennessä kehitetty. Kansalaisuuden saaminen ilman oikeuksia on täysin ristiriitaista. Siksi on ehdottoman oleellista, että perusoikeuskirja kuuluu perussopimukseen. Ja tässä prosessissa poliittisten puolueiden asema on keino saada pääosan esittäjiä myös Eurooppaa koskeviin asioihin. Lisäisin valmistelukunnan osalta vielä, että valmistelukunnan toimintatapa on peruskirjan laatimisessa osoittautunut avoimemmaksi, demokraattisemmaksi ja avoimemmaksi kuin hallitusten välisen konferenssin perinteisessä menettelyssä. Kyse on tulevaisuuden toimintatavasta, ja se on mielestäni otettava hyvin vakavasti. Lisäisin sen osalta vielä kaksi ratkaisevaa seikkaa. Ensimmäinen on - parlamentin osalta - että määräenemmistöpäätöksiin pitäisi liittyä yhteispäätösmenettely, ja toinen on, että meidän on asetettava yhdentäminen tiiviimmän yhteistyön edelle, koska yhdentämisestähän meidän toiminnassamme parhaillaan on kyse. Talousasioissa tarvitsemme parempaa talous-, sosiaali- ja työllisyyspolitiikoiden yhteensovittamista. On sovellettava Lissabonin Eurooppa-neuvoston johtopäätöksiä, jotka ovat myönteisiä, ja niistä on päästy laajaan yksimielisyyteen myös parlamentissa, mutta soveltaminen edellyttää, että lisäämme taloushallinnon mahdollisuuksia. Jos haluamme luoda työpaikkoja, jos haluamme puolustaa sosiaalimallia ja toteuttaa sen, kaikkein vähiten tarvitsemme sitä, että työmme seisahtuu tiukan rahoituksellisella toimenpiteellä ilman taloudellista vastapainoa juuri silloin, kun Eurooppaa vetävä veturi alkaa kulkea kovimmalla vauhdilla ja tarvitsee lisää höyryä. Ja tämä on ehdottomasti seuraavien kuukausien avainkysymys. Viimeiseksi, arvoisa puhemies, hyvät kollegat, muuan aivan lyhyt ajatus: mietintö laajentumisen edistymisestä oli merkittävä, koska se kuvastaa sitä, kuinka ongelmat voitetaan ja kuinka tätä tahtoa on ylläpidettävä niiden maiden kanssa, joiden kanssa parhaillaan neuvottelemme. Uskon, että olisi myös tärkeää, että komissio ottaisi Balkanin tilanteen osalta huomioon, että Kroatia on maa, joka voisi tehdä täyskäännöksen Balkanin suhteen - oltuaan ensin esteenä. Tapahtuneen poliittisen muutoksen jälkeen olisi tarpeen, että komissio tiivistäisi assosiointisopimusneuvotteluja Kroatian kanssa. Viimeiseksi haluan sanoa muutaman sanan Lähi-idästä. Palasin juuri vierailulta Syyriaan ja Libanoniin ja pidän myönteisenä, että komission puheenjohtaja on tällä hetkellä siellä. Olen samaa mieltä siinä, että Israelin vetäytyminen Etelä-Libanonista on hyvin tärkeää ja Barakia on tuettava, mutta meidän on myös tiivistettävä assosiointisuhteitamme Syyrian ja Libanonin kanssa. On luotettava aktiiviseen eurooppalaiseen politiikkaan palestiinalaispakolaisten kiperän ongelman ratkaisemiseksi, ja voimme aktiivisesti välittää ajatuksia ja keinoja, jotta Lähi-idän rauhanprosessissa otettaisiin ratkaiseva askel, joka toisi suurempaa avoimuutta ja intensiivisyyttä myös Euro-Välimeren alueen prosessiin. Kaikki nämä tekijät ovat työjärjestyksessä, ja odotan, että Feiran Eurooppa-neuvostossa otetaan askel eteenpäin.
costep_2000-06-15_8_7	Arvoisa puhemies, Perun tilanne vaikuttaa meistä huolestuttavalta. Presidentti Fujimori tuli valtaan tekemällä vaarallisia ehdotuksia: hän antoi ehdottoman etusijan antaminen luulotellulle ekonomistiselle tehokkuudelle ja vaati sen hoitamiseksi voimakasta valtaa ja lupasi voittaa puoluevallaksi kutsumansa ilmiön. Kaikista aikaisemmista onnettomuuksista hän syytti demokraattisen valtion omia instituutioita. Pelkomme saivat vahvistusta Fujimorin tehtävien myötä, kun hänen karmea autoritaarisuutensa tuli selvästi näkyville; propaganda oli häikäilemätöntä ja tiedotusvälineitä manipuloitiin järjestelmällisesti. Toisaalta presidentin halveksunta oikeusvaltion sääntöjä kohtaan tuotiin selvästi ilmi. Näissä oloissa pidettiin huhti- ja toukokuun vaalit, ja aivan niin kuin pelkäsimme ne osoittautuivat farssiksi, minkä kaikki tilannetta seuranneet myönsivät ja tuomitsivat. Näin päätöslauselmassamme todella sanotaan, ja on paikallaan ja asianmukaista, että Euroopan parlamentti antaa äänensä kuulua oman arvovaltammekin tähden ja osoittaaksemme kiinnostusta Latinalaisen Amerikan demokratisoitumisprosessia kohtaan, mutta myös osoittaaksemme tukea, jota Perun demokraatit tarvitsevat ja ansaitsevat. Puollamme keskusteltavana olevaa päätöslauselmaa, ja haluaisin tuoda esiin kaksi sen sisältöön liittyvää kysymystä. Ensinnäkin kyse ei ole ainoastaan siitä, että toinen presidenttiehdokas päätti jäädä pois toiselta kierrokselta, vaan kyseessä oli Alejandro Toledo, jota koko oppositio tuki ja jolla olisi vapaissa vaaleissa ollut erittäin suuret mahdollisuudet syöstä Fujimori vallasta. Toinen huomioni koskee sen pahoittelemista, että päätöslauselmassa ei viitata Amerikan valtioiden liiton rooliin, joka tuotti pettymyksen koko prosessin aikana. Itse asiassa sen jälkeen kun se oli paljastanut vaalikampanjan väärinkäytökset, vaatinut toisen kierroksen lykkäämistä ja vetänyt pois tarkkailijansa, sen vaitiolo ilman mitään reaktiota, ilman pakotteita, ei tunnu johdonmukaiselta; se todellisuudessa hyväksyy sen, mistä aikaisemmin oli oikeutetusti syyttänyt. Mielestäni OAS on tällä asenteella pahasti pilannut maineensa. Lopuksi vakuutan solidaarisuuttamme Alejandro Toledolle ja Perun demokraateille ja kansalle ja syytän Fujimoria turmeltuneeksi ja autoritaariseksi henkilöksi ja otan etäisyyttä niihin, jotka ovat vastanneet vaikenemalla ja toisinaan jopa tietyllä tyytyväisyydellä, ja vahvistan vielä velvollisuutemme olla hyväksymättä tätä farssia ja seurata läheltä, kuinka Perussa aletaan kunnioittaa demokratiaa.
costep_2000-10-05_2_4	Arvoisa puhemies, olen sitä mieltä, että niin esittelijä kuin jäsen Ferrerkin ovat tuoneet esiin parlamentin kannan keskeiset näkökohdat sekä tähän asti noudatetun lainsäädäntömenettelyn, minkä lisäksi he ovat korostaneet sitä, kuinka paljon neuvosto, parlamentti ja komissio ovat tehneet yhteistyötä saadakseen aikaan kaikkien hyväksymän ja virheettömän tekstin. Luulen, että sovittelumenettely ja toimielinten välinen yhteisymmärrys toimii jälleen kerran tarkoituksenmukaisesti. On kuitenkin yksi tarkistus, jonka neuvosto aivan oikeutetusti hylkäsi. Kyseessä on petoksia koskeva tarkistus 15. Tullikoodeksi ei todellakaan ole oikea paikka petoksia koskevien säännösten esittämiseen. Kyse on hyvästä hallintotavasta, ja lainsäädännöllisen keskustelun puitteissa meidän ei yksinkertaisesti pitäisi käsitellä petoksia. Haluaisin käyttää hyväkseni sitä, että täällä on läsnä sisämarkkinoista vastaava komission jäsen Bolkenstein, ja muistuttaa, että Euroopan parlamentti asetti monta vuotta sitten ensimmäisen tutkintavaliokuntansa, joka oli tavaroiden kauttakulkupetoksia tutkiva valiokunta. Jäsen Bouwman laati kerrassaan loistavan mietinnön, jonka me hyväksyimme ja jossa kiinnitettiin huomiota huomattaviin petoksiin esimerkiksi tupakan kohdalla. Oli olemassa tuotteita ennen kaikkea tupakkaa jotka tulivat yhteisöön Eurooppaan unioniin kuulumattoman mutta Euroopan talousalueeseen kuuluvan valtion kautta, siirtyivät yhteisön alueelle ja poistuivat sieltä sitten salaperäisesti paperilla, vaikkei niin kuitenkaan tapahtunut todellisuudessa. Juuri nyt esimerkiksi banaanin hinnat ovat romahtaneet Euroopan unionissa. Nähtävästi monikansalliset yritykset kokoavat Yhdysvalloissa ja Euroopassa myymättä jääneet liikabanaaninsa Itä-Eurooppaan, mistä käsin tietyt hyväntekeväisyysjärjestöt, toisin sanoen mafiajärjestöt, ryhtyvät tuomaan tätä käytännöllisesti katsoen lahjaksi saatua banaania yhteisönmarkkinoille, eli ne kilpailevat siten laillisten maahantuojien ja yhteisöntuottajien hintojen kanssa. Voisimme mainita myös jatkuvan petoksen tomaattien kohdalla, sillä niiden hinnat ovat jatkuvasti liian alhaisia, koska markkinoille tulee luvattomasti tavaraa tiettyjen yhteisön alueella olevien satamien kautta. Olen tietoinen siitä, että kuten neuvosto ja komissio ovat sanoneet, tämä tarkistus ei tuonut mitään uutta tässä mielessä, ja siksi haluan jälleen kerran käyttää tilaisuutta hyväkseni muistuttaakseni, etteivät maahantuonnin valvontamenettelyt toimi kunnollisesti, että petoksia tehdään ja etteivät ne vahingoita ainoastaan yhteisöosapuolta vaan myös sisämarkkinoiden toimintaa ja myös kolmansien maiden vilpittömyyttä. Jos haluamme, että kolmannet maat hyväksyvät sopimukset, Euroopan yhteisön pitää olla ensimmäisenä vartioimassa mustasukkaisesti sen omien sääntöjen noudattamista; jos jonkin maan on mahdollista salakuljettaa tuotteita yhteisöön, miksi se vaivautuisi neuvottelemaan kanssamme jonkinlaisista luvista? Siksi olen iloinen siitä, että pääsemme sopimukseen tästä aiheesta. Pidän muutoksia erittäin myönteisinä, mutta käytän tilaisuutta hyväkseni ja pyydän komissiota valvomaan paremmin yhteisötullia koskevia petoksia ja ryhtymään tiukempiin toimiin niiden osalta.
costep_2000-10-24_9_5	Arvoisa puhemies, Euroopan unionille tämä keskustelu on yksi monista keskusteluista. Syrjäisimmille alueille se on tärkein keskustelu, jonka Euroopan parlamentti voi niistä käydä. Itse asiassa se, mitä sanomme tänään ja mistä äänestämme huomenna, on etusivun uutinen seitsemän syrjäisimmän alueen lehdissä, ja alueellisten televisioiden uutislähetyksissä kerrotaan laajasti siitä, mitä tänään sanomme ja päätämme. Monille eurooppalaisille jotkin syrjäisimmät alueet ovat pelkkä matkakohde kartalla. Tämä voi olla jopa muutamien Euroopan parlamentin kollegojemme käsitys syrjäisimmistä alueista. Niille meistä, jotka puhuvat täällä tänä iltana kotialueistamme, tämä käsitys on erittäin kielteinen ja todellakin täysin virheellinen. Tämän käsityksen takana - maiseman ja poikkeuksellisen ilmaston takana - on sosiaalinen ja taloudellinen todellisuus alueilla, jotka ovat unionin heikoimmin kehittyneitä, joiden työttömyysprosentti on unionin korkeimpia ja joiden kehitystä hankaloittavat valtavat rakenteelliset vaikeudet. Euroopan komissio on jo yli kymmenen vuoden ajan kiinnittänyt huomiota ongelmiimme ja erityispiirteisiimme. Tämä on ensimmäinen syrjäisimpiä alueita koskeva keskustelu, joka käydään Euroopan parlamentin täysistunnossa sen jälkeen, kun Amsterdamin sopimukseen otettiin näitä alueita koskeva uusi artikla. Siitä lähtien, kun Delorsin puheenjohtajakaudella perustettiin syrjäisimpiä alueita käsittelevä yksiköiden välinen työryhmä, olemme kulkeneet pitkän ja menestyksekkään tien, ja minun on lausuttava syrjäisimpien alueiden kansalaisten puolesta kiitokset tämän työryhmän puheenjohtajalle. Komission asiakirja, joka koskee EY:n perustamissopimuksen 299 artiklan 2 kohdan kehittämistä, on hyvä asiakirja, ja esittelijämme Sudre on esittänyt meille tänään erinomaisen mietinnön. Tämän artiklan ja sen pohjalta kehitettävien määräysten myötä meillä on oikeusperusta, joka meiltä tätä ennen puuttui, ja hyvä väline syrjäisimpien alueiden kehittämiseksi. Esittelijä Sudre on onnistunut laatimaan tasapainoisen mietinnön, joka sisältää monta niistä yli sadasta tarkistuksesta, joita esitettiin hänen alkuperäiseen mietintöluonnokseensa. Yhdessä tarkistuksessa ehdotetaan kalatalouden ohjauksen rahoitusvälineeseen liittyvien politiikkojen kehittämistä ja soveltamista. Arvoisa komission jäsen Barnier, haluan korostaa täällä sitä, että yhteisön säännöstön täysimääräisen soveltamisen osalta on välttämätöntä mukauttaa ja sovittaa nämä säännöt syrjäisimpien alueiden tilanteeseen, jotta edistettäisiin eikä estettäisi niiden kansalaisten taloudellista ja sosiaalista yhteenkuuluvuutta muihin Euroopan kansalaisiin. Sisämarkkinat ja niiden säännöt eivät hyödytä syrjäisimpien alueiden asukkaita samassa määrin kuin mannereurooppalaisia. Tuhansien kilometrien päässä olevien saaristoalueidemme markkinoiden maantieteelliset rajoitukset merkitsevät sitä, että yritystemme on vaikea olla kilpailukykyisiä: niillä on ongelmia, jotka liittyvät kuljetukseen, liikenneyhteyksiin, toimituksiin ja toimintakustannuksiin. Tästä syystä alueillamme on niin vaikea synnyttää hyvinvointia ja luoda työpaikkoja. Alueidemme työttömyysprosentit ovat unionin korkeimpia. Tästä syystä on välttämätöntä kehittää useita toimia, joita käsitellään yksityiskohtaisesti Margie Sudren mietinnössä. Mielestämme toimet eivät saa rajoittua vain aluekehityspolitiikkoihin, sillä alueidemme puutteet ja haitat ovat rakenteellisia eivätkä suhdanteista johtuvia. Tulemme aina olemaan kaukana, ja meillä tulee aina olemaan vaikeuksia, jotka johtuvat saaristoasemasta, kauniista mutta karuista ja vaikeista maantieteellisistä oloistamme. Emme vaadi avustuksia. Haluamme työkaluja, joiden avulla voimme kehittyä. Syrjäisimmät alueet antavat Euroopalle atlanttisen, amerikkalaisen ja afrikkalaisen ulottuvuuden, joka rikastuttaa sitä kulttuurista, poliittista ja taloudellista monimuotoisuutta, josta me kaikki olemme syystäkin ylpeitä.
costep_2000-10-25_5_3	Arvoisa puhemies, parlamentissa ei ole koskaan ollut yhtä paljon yhtä huonosti puheenvuoroihimme keskittyvää väkeä. Jalkaväkimiinojen massatuotanto ja käyttö ovat olleet kauhistuttava ilmiö paitsi seurauksiltaan myös siksi, että ne ovat huolestuttava osoitus julmuudesta, pahuudesta ja tekopyhyydestä sekä siitä ristiriidasta, että monet niistä ihmisistä, joiden tehtävänä on hallita ihmiskuntaa ja turvata sen kehitys, ovat raaistuneet. Boninon ja Morgantinin asiakirjoissa esitetyt luvut ovat hätkähdyttäviä, ja niitä käsiteltäessä monet meistä politiikalle omistautuneina ihmisinä tunsivat syvää häpeää ja pessimististä epäilyä ihmisluontoa kohtaan. Kyse on miljoonista kuolleista ja silvotuista ihmisistä, 70-100 miljoonasta miinasta, jotka voivat räjähtää minä hetkenä hyvänsä, 60 maasta. Mietinnöissä korostetaan vähemmän sitä seikkaa, että valtaosa miinoista on valmistettu muualla kuin niissä maissa, jonne ne kylvetään. Niissä ei myöskään korosteta, että maat, joissa on kaikkein eniten miinoja, ovat lähinnä kehitysmaita. Sitä vastoin niissä kyllä onneksi korostetaan, että miinat aiheuttavat kuolemaa ja tuskaa ja ovat lisäksi keskeisenä esteenä näiden alueiden kehittämiselle. Puhemies keskeytti puheenvuoron ja pyysi hiljaisuutta. Tarvitsemme rohkeutta, jotta emme lannistuisi sen todellisuuden edessä, josta ystävämme Bonino ja Morgantini meitä muistuttavat. Onneksi heidän mietinnöissään on myös tärkeä luettelo toteutetuista toimista, jotka koskevat näiden järjettömien jalkaväkimiinojen hävittämistä, niiden tuotannon ja leviämisen torjuntaa, niiden poistamista, niiden miinojen aiheuttamien vahinkojen korvaamista, jotka jo täyttivät olemassaolonsa julman tarkoituksen, sekä niiden raivaamista epäoikeudenmukaisesti ja kaltoin kohdelluilta alueilta. Tällä alalla, kuten muillakin aloilla, Euroopan unionin ja Euroopan parlamentin toimet merkitsevät luottamusta ihmislajia kohtaan ja sovintoa sen kanssa, kuten myös tämä edistysaskel eli komission asetus, jota pyrimme parantamaan parlamentin käsittelyssä ja siten vahvistamaan sitoumuksemme ja toiveikkuutemme. Noudatamme tätä näkökulmaa tarkistuksissamme ja äänestyksessämme. Tämän näkökulman mukaisesti olemme ponnistelleet kaikki nämä vuodet, myös vuonna 1998, jolloin Euroopan neuvoston pohjois-eteläkeskus, jonka puheenjohtajana minulla on kunnia olla, myönsi vuotuisen palkintonsa Kanadan ulkoministerille Axworthylle maan hallituksen ponnisteluista, jotka tuottivat tulosta Ottawan sopimuksessa. Esittelijä Bonino sai samaisen palkinnon vuonna 1999, ja hänen tämänpäiväinen mietintönsä on yksi lisäperustelu meille, jotka tuolloin kannatimme hänen ehdokkuuttaan.
costep_2000-12-11_6_5	Arvoisa puhemies, ryhmämme kannattaa jäsen Trakatellisin erittäin hyvin laadittua mietintöä ja myös ympäristöasioiden valiokunnassa tehtyä työtä; olemme sitä mieltä, että kuten Trakatellis hyvin osuvasti sanoi, tarvitaan suunnittelutyötä, jotta käynnissä olevien ohjelmien toteuttamisessa voidaan edistyä. Kun kaikkia Euroopan kansalaisia koskettavat yhteiset asiat, jotka liittyvät elintarvikkeisiin, työhön ja erilaisiin kysymyksiin, on loogista, että on olemassa yhteisiä eurooppalaisia ohjelmia, joiden merkitys kasvaa jatkuvasti näihin kysymyksiin liittyvässä taistelussa, ennaltaehkäisyssä ja niiden tuntemuksessa sekä yhteisissä toimissa. Tämän vuoksi on toivottavaa, että vahvistetaan näitä kysymyksiä koskevia ponnistuksia. Juuri tässä asiassa näkyy mielestämme Euroopan unionin, neuvoston ja komission ohjauksen riittämättömyys. Komissio, joka ei halua saavuttaa 1,27 prosentin ylärajaa, jonka voimassa olevat määräykset sallivat, aiheuttaa sen, että joudumme kärsimään tällaisista toimista, vaikka eri jäsenvaltioiden välisen koordinoinnin merkitys kasvaa koko ajan. Arvostamme Trakatellisin mietinnössä myös tarvetta tasapainottaa parhaillaan toteutettavia eri ohjelmia ja toimia. Lisäksi meidän on otettava huomioon, että tautien ehkäisemisen, terveyden edistämisen ja terveydentilan seurannan merkitys kasvaa jatkuvasti, ja tämän vuoksi näihin tarkoituksiin olisi myönnettävä enemmän määrärahoja ja annettava niille enemmän painoarvoa. Lopuksi mielestämme on pyrittävä siihen, ettemme enää tulevaisuudessa joudu vastaaviin tilanteisiin, eli että komissio ei ole riittävän ripeä ryhtyäkseen uudistamaan kaikkia toimia ajoissa. Tämä on mielestäni huolestuttavaa, monet asiaan sitoutuneet järjestöt ovat ilmaisseet huolestuneisuutensa, ja ongelma pitäisi viimeinkin ratkaista.
costep_2001-02-13_5_2	Arvoisa puhemies, arvoisa komission edustaja, perusoikeuskirjan myötä on otettu suuri askel kohti kansalaisten Euroopan jälleenrakentamista; tätä haluaa toistaa kollegamme Méndez de Vigo; tämä on kuultu useaan otteeseen professori Rodríguez Bereijolta, joka on Espanjan pääministerin José María Aznarin nimittämä edustaja peruskirjan valmistelukunnassa. Uskon, että tämä miellyttää eurooppalaisia. Sosiaalisen Euroopan rakentamisen pitkä prosessi on mielestäni suuri haaste ja suuri tilaisuus, jota ei saa jättää käyttämättä. Rakentaminen tapahtuu kuitenkin tietyssä tilanteessa, tietyissä taloudellisissa, sosiaalisissa ja poliittisissa oloissa. Lissabonin huippukokouksessa päätettiin vapauttaa televiestintä-, kaasu-, sähkö- ja liikennemarkkinat. Meneillään on yleinen maailmanlaajuistuminen, ja teollisuusyhteiskunnan ja työmarkkinoiden käsite on muuttumassa. Voimmekin kysyä: entä inhimilliset tekijät? Sekä Nizzassa että tuossa kokouksessa hyväksytyssä sosiaalisessa toimintaohjelmassa korostetaan, että on välttämätöntä ottaa työntekijät huomioon hallintomuutoksissa ja yhdistää talouskasvun turvallisuus ja joustavuus työsuhteisiin ja sosiaalisiin seurauksiin. Tämän takia maailmanlaajuistumisen yhteydessä ei saa unohtaa joidenkin yritysten merkitystä tietyillä alueilla, esimerkiksi reuna-alueilla - kuten Galiciassa, josta minä olen kotoisin - joilla ne ovat ainoa tai tärkein työpaikkojen lähde ja joilla hillitsemättömän maailmanlaajuistumisen uhka herättäisi perheissä huolta ja levottomuutta. Toiseksi: talouden kilpailukyky ja terve yhteiskunta eivät saa olla käsitteinä toistensa vastakohtia, vaan ne on sovitettava yhteen. Kolmanneksi: käsitteen laajassa merkityksessä ymmärretyssä teollisuuden rakenneuudistuksessa, joka talouden kannalta on kenties hyväksyttävä ja väistämätönkin, ei voida sivuuttaa sosiaalisia seurauksia, jotka täytyy ehkäistä, koska yhteisön talouspolitiikkojen ja -toimenpiteiden tavoitteena on oltava korkea työllisyyden taso. Neljänneksi ja viimeiseksi: kansallisten yhteisön tukien, verokannustimien ja vastaavien ehdoksi olisi asetettava pitkän aikavälin sitoumukset työllisyyden sekä alueellisen tai paikallisen kehityksen alalla. Nämä neljä seikkaa ovat vain joitakin niistä näkökohdista tai huomioista, jotka komission ja neuvoston on otettava huomioon ennen teollisuuden rakennemuutosta koskevaa ilmiötä. Työntekijöiden edustajien osallistuminen yritysneuvostoon on ilman muuta tärkeää. Arvoisa puhemies, maailmanlaajuistuminen vähentää taloudellisia etäisyyksiä. Meidän on sitouduttava siihen, ettei se lisäisi sosiaalisia eroja.
costep_2001-02-14_12_15	Arvoisa puhemies, siirtolaisilla kauppaa käyvien mafia-järjestöjen torjunta on yksi niistä tavoitteista, jotka korostuivat äskeisissä Tampereen, Feiran ja Nizzan huippukokouksissa sekä tämän parlamentin päätöslauselmissa ja EuroVälimeri -foorumissa, joka juuri viime viikolla kokoontui Brysselissä. Tämä hirvittävä kaupankäynti aiheuttaa paljon vahinkoa, jopa murhenäytelmiä, maahanmuuttajien keskuudessa sekä on syynä Euroopan unionin vakavaan huolestumiseen, joka on toisinaan suurempaa kuin näiden maahanmuuttajien alkuperämaissa tunnettu huolestuminen, vaikka tämän ääneen sanominen onkin ikävää. Tästä syystä meidän on suhtauduttava tyytyväisin mielin Ranskan kahteen ehdotukseen. Kuitenkin kollega Ceyhunin mietinnössä on puutteita oikeudellisen täsmällisyyden alalla siinä määrin, että niiden korjaamatta jättäminen tekee puolesta äänestämisen mahdottomaksi ja uskokaa, että olen pahoillani siitä nimenomaan sen kohdan yhteydessä, jota käsittelen kohta. Tiedän itse, miten hienoa työtä jotkin kansalaisjärjestöt tekevät tällä alalla, monet näistä järjestöistä tekevät humanitaarisen toiminnan alalla enemmän kuin oikeastaan pystyvät; mutta se, että tämän vuoksi yleistävästi perustellaan seuraamuksista vapauttamista sillä, että jokainen järjestö voisi syyllistyä rikokseen tarjotessaan järjestäytynyttä apua laittomien maahanmuuttajien saapumisen, oleskelun tai liikkumisen yhteydessä, on liioiteltu, koska taloudellinen voitto tai hyöty, esimerkiksi Espanjan rikoslainsäädännön mukaan on raskauttava tekijä, mutta ei olennainen osa ihmisillä käytävän laittoman kaupan rikollisessa luonteessa. Tämä ei tarkoita sitä, etteikö mietinnössä olisi sellaisia piirteitä, jotka voidaan hyväksyä ja joita kannatan, esimerkkinä korvausten maksaminen niille alueille, joissa maahanmuuttopaineet ovat suurimmat, tai niihin työnantajiin kohdistuvat rangaistusseuraamukset, jotka käyttävät ja hyväksikäyttävät laittomasti tätä työvoimaa. Lopuksi sanottakoon, että joka tapauksessa tässä laittoman maahanmuuton vastaisessa taistelussa alkuperämaiden yhteistyö on mielestäni ehdottoman tarpeellista, koska ilman sitä kaikki yritykset torjua näitä mafia-järjestöjä on tuomittu epäonnistumaan. Euroopan unioni ei voi yksinään selvittää maahanmuuttoilmiötä ellei se voi luottaa olennaisen tärkeään yhteistyöhön niiden maiden taholta, joista siirtolaisuus on lähtöisin.
costep_2001-02-14_5_5	Arvoisa puhemies, arvoisa komission jäsen, arvoisa Euroopan investointipankin puheenjohtaja, hyvät parlamentin jäsenet, haluaisin onnitella ennen kaikkea esittelijä Lipitziä hänen erinomaisesta mietinnöstään. Euroopan investointipankki ei yksikkönä tavoittele voittoa, koska jäsenvaltioiden hallitukset päättivät näin, sillä sen tehtäväksi ei asetettu taloudellisen hyödyn tavoittelua vaan Euroopan yhteisön tasapainoisen kehittämisen edistäminen siten, että myönnetään keskipitkän ja pitkän aikavälin luottoja ja takauksia köyhimmillä alueilla tehtäviä investointihankkeita varten ja edistetään samalla taloudellista ja sosiaalista yhteenkuuluvuutta. Eli jos tarkastelemme, mitkä ovat Euroopan investointirahaston rahoituksessa mieluisimmat kohteet: mihin ovat siis päätyneet vuonna 1999 myönnetyt lainat? Huomaamme, että suurimmaksi osaksi niitä on käytetty neljän kaikkein rikkaimman jäsenvaltion (Saksan, Ranskan, Yhdistyneen kuningaskunnan ja Italian) investointien rahoittamiseen. Näille maille päätyi yli 60 prosenttia yhteisön rakennerahastoja täydentävistä Euroopan investointipankin varoista, kun taas koheesiomaat, eli köyhimmät ja eniten apua tarvitsevat maat (Kreikka, Portugali, Espanja ja Irlanti) saivat hädin tuskin 26 prosenttia. Vaikka minulle sanotaan, että tämä sama epäsuhta näkyy edellä mainittujen valtioiden väestömäärissä, mielestäni tätä seikkaa on tarpeen pohtia, koska tasapainoista kehitystä ei saavuteta suhteellistamisen vaan solidaarisuuden avulla. Tämä on yhä välttämättömämpää sitä mukaa, kun laajentuminen uusiin jäsenvaltioihin etenee. Älkääkä sanoko, että kyse on siitä, etteivät köyhemmät maat esitä hankkeita rahoitettavaksi; on parannettava tiedotus-, avoimuus-, tuki- ja avustuspolitiikkaa. Ja siten voitaisiin hyvin aloittaa siitä, että edistetään tiedonkulkua mahdollisiin hakijoihin nähden ja suositaan kaikkien Euroopan unionin kielten käyttämistä, olivatpa ne sitten alueellisia tai vähemmistökieliä, jotta kaikilla olisi yhteys avoinna Euroopan investointipankkiin.
costep_2001-04-04_5_7	Arvoisa puhemies, arvoisa neuvoston edustaja, arvoisa komission jäsen, voitte varmasti päätellä jo suosionosoituksistakin, että arvostamme kovasti työtänne, ja sitä, että pyritte hyviin ja käytännöllisiin ratkaisuihin, yhteistyöhön parlamentin kanssa ja myös edistykseen, josta tulostaulunne on osoituksena. Olen myös iloinen puheenjohtajavaltio Ruotsin toimista, vaikka kovin monet asiat ovatkin vielä ratkaisematta. Haluaisin näiden asioiden lisäksi kiinnittää tänään huomiota kolmeen ongelmalliseen alueeseen, jotka otettiinkin osittain jo esille: ensinnäkin puutteisiimme, toiseksi puuttuviin ratkaisuihin, koska ehdotukset osoittautuvat epärealistisiksi, ja kolmanneksi jäsenvaltioiden koordinoimattomiin aloitteisiin. Aloitan viimeksi mainitsemastani ongelmasta ja haluaisin antaa siinä tukeni teille, arvoisa komission jäsen. Teidän mielestänne tarvitsemme tässä asiassa uusia menettelytapoja. Käytämme paljon aikaa samantapaisiin aloitteisiin, joiden oikeusperusta on usein riittämätön ja joiden kohdalla herää usein epäilys, että niillä pyritään saavuttamaan pikemminkin kansallisia etuja kuin varsinaisia yhteisötason ratkaisuja. Tarvitsemme tähän tehokkaamman järjestelmän, jotta voimme edistää niissä esiintyviä positiivisia näkökohtia. Toinen kohta: huumeiden käyttö on lisääntynyt Euroopan unionissa dramaattisesti, samoin kuin huumeiden tuotantokin, erityisesti synteettisten huumeiden kohdalla. Nykyään yli viisi miljoonaa nuorta käyttää synteettisiä huumeita. Euroopan unionista on tullut maailman toiseksi suurin synteettisten huumeiden tuottaja ja viejä. Kun katsomme tulostaulua, huomaamme, ettei tämän estämiseksi ole toteutettu moniakaan toimenpiteitä. Vuonna 2000 esitettiin aloitesuunnitelma, mutta muuta ei sitten tehtykään. Pyytäisin, että tästä asiasta tehtäisiin unionin uusi painopistealue. Haluaisin mainita vielä lopuksi yhden asian. Ehdotusten epärealistisuus, kuten perheen yhdistämistä koskevassa Puhemies keskeyttää puhujan.
costep_2001-06-11_7_2	Arvoisa puhemies, käsittelemme nyt yhtä unionin sisärajojen poistamisen aiheuttamista harvoista mutta vakavista ongelmista. Jo yhtenäismarkkinoiden toteutuessa vahvistettiin, että tavaroiden vapaa liikkuvuus on sovitettava yhteen jokaisen jäsenvaltion taide- ja kulttuuriperinnön suojelemisen kanssa. Kansallisen kulttuuriperinnön määritteleminen ja sen suojeleminen kuului tuolloin ja kuuluu edelleenkin kunkin jäsenvaltion toimivaltaan. Kuitenkin 1. tammikuuta 1993 lähtien tarvittiin toimenpiteitä, kuten myyntiä koskevien edellytysten vahvistaminen tai yhtenäinen valvontamenettely yhteisön ulkopuolelle suuntautuvassa viennissä. Tästä syystä vuosina 1992 ja 1993 annettiin nyt käsittelemämme asetus ja direktiivi. Asetuksen perusajatus voidaan tiivistää seuraavasti: kullakin jäsenvaltiolla on velvollisuus valvoa paitsi oman kulttuuriperintönsä myös sen alueella olevan 14 muun jäsenvaltion kulttuuriperinnön vientiä. Asetus annettiin yhdeksän vuotta sitten, mutta joitakin vähäisiä muutoksia lukuun ottamatta vuonna 1992 hyväksytty teksti ja lähestymistapa ovat edelleen voimassa. On sanottava, että kulttuuriesineiden laiton kauppa ja sen rankaisemattomuus ovat nyt vakavampia ongelmia kuin koskaan. Arviot ovat vieläkin pessimistisempiä, jos riittämättömäksi osoittautunut nykyinen yhteisön lainsäädäntö on yhä voimassa silloin, kun ehdokasvaltioiden erittäin rikas kulttuuriperintö tulee aikanaan yhtenäismarkkinoille. Vuonna 1993 komissio sitoutui kolmen vuoden välein kiinnittämään huomiota asiaintilaan ja sovellettavien säännösten tehokkuuteen sekä ehdottamaan tarpeelliseksi katsottuja korjauksia. Se yritti tätä vuonna 1996, mutta useimmat jäsenvaltiot eivät antaneet sille sen pyytämiä tietoja. Joissakin tapauksissa asetuksen sisällyttäminen osaksi valtion lainsäädäntöä kesti häpeällisen kauan; tarkemmin sanottuna neljässä jäsenvaltiossa asetus tuli voimaan vasta vuonna 1998. Komissio sai lopulta vuonna 1998 joitakin tietoja, mielipiteitä ja kokemuksia, ja niiden perusteella se on laatinut kertomuksen, johon me tänään otamme kantaa. Kyseessä on yksinomaan tiedoksi annettu tiedonanto, toisin sanoen se ei sisällä ehdotuksia uusien toimenpiteiden hyväksymiseksi tai nykyisten toimenpiteiden muuttamiseksi. Se on voluntaristinen kertomus, jossa ei ole riittävästi tietoja, jotta laskelmia voitaisiin tarkastella objektiivisesti, ja jossa ei mielestäni ole myöskään omia päätelmiä, jotta siinä voitaisiin ehdottaa parannuksia nykyiseen menettelyyn. Joitakin päätelmiä voidaan silti tehdä. Osa päätelmistä - pienempi osa - on myönteisiä, kuten se seikka, että näiden kahden säännöksen pelkkä olemassaolo on lisännyt viranomaisten ja kansalaisten tietoisuutta ongelmasta sekä pakottanut tekemään tuomioistuimen ulkopuolisia ratkaisuja. Osa päätelmistä - suurempi osa - on kielteisiä, ja ne voidaan tiivistää seuraavasti: yleisenä käytäntönä on edelleen, että kulttuuriesineen viennin salliva valtio ei tiedustele alkuperämaalta, onko esineen alkuperä laillinen vai laiton. Useimmissa tapauksissa jäsenvaltioiden viranomaisten yhteistyö ei ole ollut hyvää, ja tarkoitan tässä erityisesti poliisi- ja tulliviranomaisia, toisin sanoen sisäministeriöiden alaisuuteen kuuluvia yksiköitä. Tässä on mielestäni yksi ongelman ydin; yhtäältä näillä hallintoyksiköillä on rajoilla muita järjestäytyneeseen rikollisuuteen liittyviä ensisijaisia tehtäviä. Toisaalta kyseessä on kolmanteen pilariin kuuluva yhteistyö, jota on erittäin vaikea saada aikaan, kuten parlamentin jäsenet hyvin tietävät. Tilanne on siis vakava kahdella saralla: historiallisten kulttuuriesineiden laiton kauppa yhteisön sisällä kasvaa, ja myös sen vienti unionin ulkorajojen yli kasvaa. Järjestäytyneet verkostot ovat tulleet mukaan laittomaan kauppaan, ammattitaidottomien antiikkikauppiaiden määrä lisääntyy huimaa vauhtia eikä heitä valvota riittävästi, ja syylliset jäävät lähes aina rankaisematta joko rikoksen nopean vanhentumisajan - vain yhden vuoden - takia taikka siksi, että ostajan katsotaan toimineen vilpittömässä mielessä ja menettely keskeytetään, ja nämä ovat joitakin syitä tähän vakavaan tilanteeseen. Näistä syistä katsomme mietinnössämme, että on välttämätöntä parantaa säännöstöä ja saada aikaan laadullinen muutos yhteisön toimenpiteisiin. Kyse on mielestämme kulttuuriin liittyvästä aiheesta, jota neuvoston on käsiteltävä kunkin jäsenvaltion kulttuurista vastaavien henkilöiden välityksellä; kyse on rikoksista tai rikkomuksista, jotka taiteelliseen ja historialliseen kulttuuriperintöön erikoistuneiden yhteisön toimintayksiköiden on havaittava; kulttuuriasioista vastaavan komission jäsenen - pikemminkin kuin kenenkään hänen kollegansa - on arvioitava tilanne ja ehdotettava siihen ratkaisua. Tässä kaikessa on otettava huomioon kaupasta vastaavien tahojen, poliisin ja tulliviranomaisten eri elimet, mutta toistan, että näkökulman on oltava ensisijaisesti kulttuurinen. Yksilöimme mietinnössä myös joitakin vaikeuksia, esimerkiksi kirkon kaltaisille instituutioille kuuluvan tuntemattoman kulttuuriperinnön. Ehdotamme joitakin täsmällisiä ja erittäin kiireellisiä toimenpiteitä - kuten Internetin käyttöä, jotta varastettujen esineiden tiedot ja kuvat olisivat vapaasti saatavilla - tai pyydämme komissiota laatimaan kulttuuriasioista vastaavan komission jäsenen johdolla vihreän kirjan, jossa kuvattaisiin nykytilannetta, arvioitaisiin asetuksen ja direktiivin vaikutuksia, tehtäisiin vertaileva tutkimus siitä, miten kussakin jäsenvaltiossa määritellään kulttuuriperintö, ja erityisesti ehdotettaisiin konkreettisia toimenpiteitä tilanteen parantamiseksi. Kulttuuriasioista vastaava komission jäsen, jota olen ihaillut vuosikausia, on jo jonkin aikaa ollut rohkea ja päättäväinen, kun on kyse tulevista asioista, mutta varovainen ja epäröivä, kun on kyse nykyisistä asioista. Hänellä on riittävästi kykyjä ja välineitä muuhunkin. Parlamentti pyrkii tässä mietinnössä osoittamaan, että se on hätääntynyt ja huolestunut nykytilanteesta, sillä vaikka nykytilanne johtuu sisärajojen poistamisesta, joka on muuten ollut erittäin hyödyllistä, yhteisön vastuuhenkilöt eivät ota sitä riittävästi huomioon.
costep_2001-06-14_2_2	Arvoisa puhemies, esittelemäni kaksi mietintöä käsittelevät seitsemää asetusta, joiden muuttamisesta me keskustelemme ja jotka koskevat Euroopan unionin syrjäisimpiä alueita, toisin sanoen Ranskan Guadeloupea, Martiniquea, Réunionia ja Guyanaa, Portugalin Azoreita ja Madeiraa sekä Espanjan Kanariansaaria. Syrjäinen sijainti, levittäytyminen laajalle alueelle ja ilmastolliset syyt ovat muodostaneet merkittäviä esteitä näiden alueiden kehitykselle. Etäinen sijainti, vienti- ja tuontikuljetusten valtavat kustannukset sekä näiden alueiden pieni koko eivät salli merkittäviä investointeja. Euroopan yhteisöllä on yhteisvastuullisuuden nojalla velvollisuus vastata syrjäisimpien alueiden tarpeisiin, ja se hyväksyi vuosina 1989-1991 syrjäisestä sijainnista ja saaristoasemasta johtuvia erityisiä valinnaisia toimenpiteitä koskevia POSEI-ohjelmia. Tavoitteena oli edistää kestävää kehitystä ja vahvistaa työpaikkoja luovia sektoreita. Tämä toteutettiin käyttämällä apuna rakennerahastoja ja mukauttamalla yhteisiä politiikkoja, erityisesti YMP:tä. Näin otettiin käyttöön erityistukia tiettyjä paikallisia tuotteita varten ja parannettiin raaka-aineiden hankintaa eri ohjelmiin sisältyvien erityisten hankintajärjestelmien avulla. Yhteisön toimenpiteiden lisäksi asianomaiset jäsenvaltiot eli Ranska, Portugali ja Espanja sekä alue- ja paikallishallinnot ovat toteuttaneet erittäin merkittäviä ponnisteluja. Huomattavaa edistystä onkin saatu aikaan, mutta tästä huolimatta esiintyy vielä puutteita, joten on välttämätöntä jatkaa toimia ja parantaa mekanismeja, jotta päästäisiin vieläkin myönteisempiin tuloksiin. Jotta voisimme edelleenkin edistyä näiden alueiden integroimisessa yhteisön alueeseen ja jotta voisimme reagoida talouden globalisaation vakaaseen etenemiseen liittyviin viimeaikaisiin ilmiöihin, on joka tapauksessa välttämätöntä saada vakaampi oikeusperusta ja vahvistaa tähän asti käytettävissä olleita asetuksia. Olemme työskennelleet tämän asian parissa kuukausia ja ottaneet myös huomioon, että perussopimuksiin sisällytettiin Amsterdamissa 299 artikla, jossa tunnustetaan syrjäisimpien alueiden erityispiirteet ja sitoudutaan tukemaan niitä, jotta niiden ongelmat voitaisiin ratkaista. Meille esitetty luonnos asetusten muuttamisesta oli oikeansuuntainen, mutta sen ehdotukset olivat puutteellisia. Siinä ei esimerkiksi ehdotettu oikeusperustan välttämätöntä muuttamista siten, että asetuksessa viitattaisiin äsken mainitsemaani perussopimusten uuteen tekstiin, mutta se oli toki hyvä lähtökohta maatalouden ja maaseudun kehittämisen valiokunnan työlle, jossa sitä auttoi aluepolitiikka-, liikenne- ja matkailuvaliokunnan sekä oikeudellisten ja sisämarkkina-asioiden valiokunnan kanssa erittäin hyvä yhteistyö. Viimeksi mainittu valiokunta kannatti nimenomaan oikeusperustan muuttamista. Kuulimmekin seuraavaksi kyseisten alueiden viranomaisia ja yhteiskuntasektoreita, ja esitimme tämän perusteella useita tarkistuksia, joita käsiteltiin ja jotka hyväksyttiin valiokunnassa. Oikeusperustan uudistamista koskevan tarkistuksen lisäksi on tarkistuksia, joissa otetaan huomioon eri alueiden yhteiset vaatimukset, ja tarkistuksia, jotka koskevat vain tiettyä aluetta. Yhteisistä tarkistuksista on syytä mainita näille alueille annettava mahdollisuus saada vientitukea niistä tuotteistaan, jotka on valmistettu erityisen hankintajärjestelmän tuella tuoduista raaka-aineista näillä saarilla, tarve lisätä tukea karjankasvatusalalle ja tarve tehostaa maatalouselintarvikealan pk-yrityksiä. Kunkin alueen herkkiä erikoistuotteita koskevat tarkistukset vaikuttavat Kanariansaarten tomaattialaan, Azorien karjankasvatus-, maidontuotanto- ja sokerialan teollisuuteen, Madeiran pajuntuotantoteollisuuteen sekä tukeen eräiden merentakaisten departementtien riisintuotantoalalle. Osoitamme näillä tarkistuksilla, että olemme valmiita ratkaisemaan yhdellä kertaa syrjäisimpien alueiden ongelmat. Kyse ei ole näiden alueiden taloudellisen ja sosiaalisen jälkeenjääneisyyden tukemisesta vaan päättäväisistä toimenpiteistä, jotta voisimme lopullisesti ratkaista jälkeenjääneisyyden ongelman ja tarjota näin alueiden asukkaille vastaavat elinolot ja tulevaisuudennäkymät kuin muillekin Euroopan unionin kansalaisille. Ehdottamiemme parannusten kustannukset ovat sitä paitsi varsin mitättömiä, kun ajatellaan kaikkia unionin määrärahoja. Kiitän lopuksi maatalouden valiokunnan virkamiehiä heidän paneutumisestaan ja ammattitaidostaan, ja lausun kiitokset komissiolle ja neuvostolle, jotka ovat seuranneet meitä kiinnostuneita ja ymmärtäväisinä. Jos - kuten toivon - täysistunnossa hyväksytään maatalouden valiokunnassa hyväksytty ehdotus, Euroopan unionin neuvostolla on vastuu siitä, ettei se petä odotuksiamme, jotka ovat samalla Kanariansaarten, Madeiran, Azorien, Martiniquen, Guadeloupen, Réunionin ja Guyanan asukkaiden odotuksia. Ottakaa huomioon, että juuri tällaisissa toimenpiteissä punnitaan kansalaisten luottamus Euroopan unionin toimintaan ja loppujen lopuksi yhteisen hankkeemme uskottavuuteen.
costep_2001-09-04_11_19	Arvoisa puhemies, arvoisa komission jäsen, ensiksi haluan onnitella komissiota ja ennen kaikkea komission jäsentä niistä erilaisista ja merkittävistä aloitteista, joita on tehty tällä alalla. Haluan myös onnitella esittelijöitä, jäsen Collinsia ja jäsen Schmittiä, molempien suurenmoisesta työstä ja palauttaa mieleen muutamia ajatuksia, jotka ovat minusta tärkeitä. Lentomatkustajien suojaa koskeva asiakirja on yhtenäisen eurooppalaisen ilmatilan, turvallisuuden ja ympäristön suojelun ohella lentoliikenteen, matkustajien sekä kansalaisille Euroopan rakentamisesta kehittyvän kuvan kannalta tärkeä asiakirja. Me kaikki olemme tietoisia tämän liikennemuodon merkityksestä sekä Euroopan ilmatilan ja maarajojen välisestä ristiriidasta: samalla kun perinteiset rajat ovat hävinneet, olemme havainneet, että ilmailualalla ne ovat tiukasti olemassa. Sen takia sellaisilla aloitteilla, joiden kaltaisista keskustelemme tänään, on suuri merkitys kansalaisille. Olen kotoisin Baleaarein saarilta, missä ollaan erittäin riippuvaisia lentoliikenteestä, kuten varsin hyvin tiedätte. Tiedän, millaista on kärsiä kaaoksesta lentokentillä tai loppumattomista viivytyksistä. Siksi pidän ylistämisen arvoisena komission yritystä pyrkiä tasapainoon lainsäädännön ja vapaaehtoisten, niin lentoyhtiöitä kuin lentoasemia ja lentokenttäviranomaisiakin unohtamatta matkailualaa koskevien sopimusten välillä. Tämä tiedonanto on kunnianhimoinen ja siinä pyritään löytämään tasapaino lentomatkustajille annettavien takeiden sekä tehokkaan ja kilpailukykyisen lentoliikenteen varmistamisen välillä. Meidän on saatava viesti välitettyä käyttäjille ja saatava nämä tuntemaan hyvin ne laissa tunnustetut oikeutensa, jotka liittyvät ongelmiin lentomatkoissa. Olen pahoillani, että monta tätä alaa koskevaa aloitetta on jäissä neuvostossa ja toivon, että on mahdollista päästä suotuisiin sopimuksiin, jotta asiassa voidaan edetä ilman viivytyksiä. Muistutan vielä tätä aihetta sivuavasta karmivasta onnettomuudesta, joka sattui Espanjan Melillasta lähteneelle lentokoneelle viime viikolla, ja haluankin päättää puheenvuoroni onnittelemalla komissiota ja jäsen Schmittiä näiden Euroopan lentoturvallisuusviraston perustamista koskevan ehdotuksen hyväksi tekemästä työstä. Uskon, että jäsen Schmittin mietinnön kaltaisten aloitteiden avulla voidaan tulevaisuudessa jos ei välttää, ainakin vähentää merkittävästi näitä kauheita onnettomuuksia.
costep_2001-09-05_3_10	Arvoisa puhemies, tämän terrorismia koskevan mietinnön laatimiselle on ollut ominaista erityisesti paitsi esittelijän, kollegamme Watsonin jota haluan erityisesti onnitella kurinalaisuus ja osaaminen, myös lähes kaikkien parlamentin poliittisten ryhmien halukkuus ja ymmärrys paitsi tuoda esille terrorismin, sen tukijoiden ja välineiden torjuminen ja tuomitseminen myös pääseminen yksimielisyyteen sellaisesta lainsäädännöstä, jota tarvitsemme yhteisön tasolla voidaksemme taistella terrorismia ja järjestäytynyttä rikollisuutta vastaan ja ryhtyä niitä koskeviin syytetoimiin. Voimme todeta avoimesti, ilman epäilyn häivääkään ainakaan minulla niitä ei ole että kun hyväksymme tämän mietinnön, solmimme samalla eurooppalaisen sopimuksen terrorismin torjumiseksi. Euroopan kansalaisten mielestä väkivalta ja terrori eivät nimittäin kerta kaikkiaan sovi yhteen demokratian, vuoropuhelun ja niiden pelisääntöjen kanssa, joista me Euroopan unionin jäsenvaltiot olemme keskenämme sopineet voidaksemme elää yhdessä rauhallisesti ja etenkin voidaksemme ratkaista kaikki painotan voimakkaasti sanaa kaikki ongelmamme ja erimielisyytemme. Kansallismielisyys tai itsenäisyys, joita Espanjassa toimivan ETAn kaltaiset terroristijärjestöt käyttävät houkuttiminaan, peittävät vain todellisuudessa alleen toiminnan, jonka ainoana päämääränä on kylvää kauhua, järkyttää demokratiaa ja tappaa erottelematta lapsia, nuoria tai aikuisia riippumatta heidän työstään tai ammatistaan. Toinen tähän mietintöön sisältyvä argumentti on kiireellinen tarve saattaa ajan tasalle sellainen lainsäädäntö, jota Euroopan unionin kaltainen alue ilman rajoja tarvitsee, jotta väkivallantekijöiden ja terroristien ei olisi helpompi toteuttaa rikollista toimintaansa kuin poliisien tai tuomareiden on asettaa heidät syytteeseen ja rangaista heitä. Arvoisa puhemies, arvoisa komission jäsen, on nimittäin järjetöntä, että tuomareiden ja poliisien toiminnalle asetetaan rajoja ja että esimerkiksi rikollisliigat järjestäytyvät yhdessä Euroopan unionin jäsenvaltiossa, rikkovat lakia toisessa ja palaavat sen jälkeen sellaisen lainsäädännön suojiin, joka on vanhanaikainen ja ristiriidassa yhteisen turvallisuuteen, vapauteen ja oikeuteen perustuvan alueen kanssa. Tämän vuoksi on laadittu neljä suositusta, jotka muodostavat mietinnön selkärangan. On totta, että Espanjaa ja sen hallitusta kiinnostaa erityisesti, mitä päätämme tänään, mutta varmasti se kiinnostaa myös Ranskaa, Belgiaa, Italiaa tai Yhdistynyttä kuningaskuntaa tai muita unionin jäsenvaltioita, koska terrorismin juuret ovat väkivallassa, sen rahoituksessa ja sen käyttämissä teknisissä välineissä sekä sellaisten nuorten rekrytoinnissa, joita opetetaan tappamaan rahan ja vihan voimalla. Hyvät parlamentin jäsenet, tämä on Euroopan unionin rajat ylittävä ongelma. Arvoisa puhemies, olemme oikealla tiellä. Korostan vielä, miten välttämättömiä nämä ehdotukset ovat ja miten välttämätöntä on luoda tosissaan uudenlaista aluetta, jonne mahdumme ja jossa voimme liikkua vain me, jotka haluamme elää rauhassa ja vapaina. Parlamentti tukee poliittisesti komission jäsen Vitorinoa. Odotamme hyvin kiinnostuneina teidän ehdotuksianne.
costep_2001-10-02_7_12	Arvoisa puhemies, kiitän komission jäsentä ja onnittelen häntä siitä, että hän tuli parlamenttiin välittömästi kertomaan meille ne tärkeät tiedot, jotka hän tänään kertoi. Vaikka hän antoi aiemmin Espanjaa koskevan yleisen vastauksen, haluaisin - jos sallitte - täsmentää erästä seikkaa, joka liittyy läheisesti reuna-alueisiin ja - jos sallitte - kaikista reuna-alueista reunimmaiseen eli Galician Finisterreen. Haluaisin kysyä teiltä, sisältyvätkö komission hyväksymiin uusiin suuntaviivoihin Espanjan ja suurnopeusjunaverkon kohdalla yhteydet Galician autonomiseen alueeseen ja, mikäli näin on, voitteko selvittää meille, miten.
costep_2001-10-03_7_8	Arvoisa puhemies, haluaisin aivan ensimmäiseksi kiittää esittelijää hänen työstään samoin kuin komissiota tämän aloitteen osuvuudesta. Haluaisin kuitenkin painottaa kolmea seikkaa, jotka tuntuvat minusta hyvin tärkeiltä. Ensimmäinen niistä on audiovisuaalialan merkitys urheilun edistämisessä. Emme nimittäin saa unohtaa, että urheilu on kansojen identiteettiä ja yhteisyydentunnetta muovaava tekijä, minkä lisäksi se yhdistää urheilijat ja katsojat tarjoamalla jälkimmäisille mahdollisuuden samastua kansakuntaansa. Sitä paitsi urheilu on eräs niistä toimintakentistä, jotka vaikuttavat eniten Euroopan unionin kansalaisiin heidän iästään tai yhteiskuntaluokastaan riippumatta, joten urheilun piirissä ei voi eikä saa esiintyä syrjintää ja kaikkien Euroopan unionin kansalaisten täytyy kyetä näkemään urheilutapahtumat. Se ei voi olla vain joidenkin etuoikeus, sillä näillä tapahtumilla on suuri merkitys yhteiskunnassamme. Toinen näkökohta on, että mainoskatkoja on syytä valvoa, joten tuen täysin esittelijän kannattamaa komission strategiaa, jonka mukaan on tehtävä tutkimus televisiomainonnan ja ostoskanavien vaikutuksista alaikäisiin. Kolmantena näkökohtana haluaisin tähdentää, että tuen täysin esittelijän pyyntöä, että jäsenvaltiot tiivistäisivät vuoropuhelua ja yhteistyötä kaikissa lasten ja nuorison suojelua koskevissa kysymyksissä. Emme voi pyrkiä väkivallattomaan maailmaan, kun tulevat aikuisemme viettävät päivänsä katsomalla yhä väkivaltaisemmiksi käyviä piirrettyjä, elokuvia ja uutisia.
costep_2002-01-16_6_17	Arvoisa puhemies, arvoisa neuvoston puheenjohtaja, arvoisa komission puheenjohtaja, hyvät jäsenet, ensinnäkin haluaisin korostaa liberaaliryhmän ja oman Convergència Democràtica de Catalunya -puolueeni tukea sen takaamiseksi, että puheenjohtajakauden tulokset ovat sen lopussa korostetun myönteisiä kuten kahden aiemman Espanjan puheenjohtajakauden aikana. Haluaisin tarkastella lähemmin kolmea nykyisen puheenjohtajavaltion asettamaa ensisijaista painopistealuetta: Toivomme, että maaliskuussa pidettävässä Barcelonan Eurooppa-neuvoston kokouksessa tehdään konkreettisia sitoumuksia ja että tuloksia voidaan verrata sen varmistamiseksi, että Lissabonin Eurooppa-neuvostossa aloitetun prosessin aikana asetettujen tavoitteiden toteuttamiseksi tarvittavat rakenneuudistukset ja vapauttamisprosessit pannaan todella täytäntöön. EuroVälimeri-konferenssista toivomme, että se aloittaa uuden vaiheen siinä prosessissa, joka alkoi vuonna 1995 Barcelonassa, myös Espanjan puheenjohtajakauden aikana, Euroopan unionin ja Välimeren alueen kolmansien maiden lisääntyvän ja paremman yhteistyön turvaamiseksi. Kannatamme sellaisen rahoituslaitoksen luomista, jonka avulla mahdollistettaisiin Välimeren alueen ohjelmia varten myönnettyjen varojen täysimääräinen ja tehokas soveltaminen. Unionin ulkopolitiikkaa on tehostettava, sillä unionin rauha ja vakaus tulevaisuudessa on suurelta osin sen varassa. Vaadimme, että puheenjohtajavaltio, joka on avainasemassa valmistelukunnan puheenjohtajistossa, varmistaa, että perustuslaissa tai vastaavassa määritellyt alueet liitetään mukaan tai että ne ovat osallisina Euroopan unionin toimielimissä siinä perustavassa tekstissä, josta on päästävä sopimukseen vuoden 2004 hallitustenvälisessä konferenssissa. Kuten liberaaliryhmän puheenjohtaja korosti puheenvuorossaan, Euroopan unioni ei voi pitää itseään valmiina, jos se unohtaa alueiden Eurooppaan osallistumisen ja täysimääräisen yhdentymisen siihen. Tämä on valmistelukunnan kanssa yhtä aikaa toimintansa aloittavan Espanjan puheenjohtajakauden aikana käsiteltävä aihe, jota pidämme erittäin merkittävänä, mikä on jo tuotu ilmi.
costep_2002-02-04_5_13	Arvoisa puhemies, viittaan jäsen Ludfordin mietintöön. Ennen kuin ryhdytään käsittelemään muita maahanmuuttopolitiikkaa koskevia näkökohtia, täytyy pitkään oleskelleille kolmansien maiden kansalaisille antaa yhteinen asema, joka noudattaa tarkoin Tampereen sopimuksia, joiden tarkoituksena oli antaa kolmansien maiden kansalaisille Euroopan unionin kansalaisten oikeuksiin verrattavat oikeudet. Meidän on ratkaistava sellaiset tilanteet, joilla teoriassa estetään nykyään kolmansien maiden kansalaisten vapaa liikkuvuus unionin sisällä. Sen vuoksi ryhmäni pyrkii siihen, että parlamentista lähtee erityisesti neuvostolle suunnattu päättäväinen viesti, jolla tuetaan Euroopan komission ehdotusta. Näin ollen haluan itse kiittää jäsen Ludfordia vaivannäöstä. Emme voi hyväksyä tiettyjä valiokunnassa hyväksyttyjä tai jälleen täysistunnossa esitettyjä tarkistuksia. Kuten jäsen Roure sanoi, emme voi sallia subjektiivisten kysymysten esittämistä, kun on kyse valtuuksista, joilla myönnetään pitkään oleskelleen henkilön asema, ja vielä vähemmän vaarallista propagandan käyttöä, jolla ei niinkään sekoiteta rajavalvontaa, vaan pitkään oleskelleet maahanmuuttajat terroristeihin tai ainakin terrorismiin. Puolustamme jälleen kolmansien maiden kansalaisten oikeutta osallistua poliittisesti vaaleihin paikallisella ja yhteisön tasolla. Toivon vain, että huolimatta neuvoston jäsenten lukuisista poissaoloista viesti lähtee parlamentista ja tulee kuulluksi.
costep_2002-03-12_2_33	Arvoisa puhemies, arvoisa komission jäsen, aluepolitiikka-, liikenne- ja matkailuvaliokunta katsoo, että budjettivallan käyttäjänä parlamentille on tiedotettava säännöllisesti rakenteellisten toimien täytäntöönpanosta, jotta se voi antaa ilmoituksen raukeamislausekkeen soveltamista ajatellen. Täydentävyysperiaate on äärettömän tärkeä aihe, ja komission on esitettävä keinoja sen vahvistamiseksi ja valvomiseksi paikan päällä. Varojen soveltamisjakson puolivälissä komission olisi ilmoitettava parlamentille niiden toteutumisesta puolueettomia arviointiperusteita käyttäen. Toisaalta pyydämme komissiota tukemaan asianmukaisten ratkaisujen avulla sitä näkemystä, että rakennerahastojen käyttöä on pidettävä menotavoitteena. Olemme sitä mieltä, että talousarvion täytäntöönpanoaste on ollut viime vuosina tyydyttävä rajat ylittävää liikenneverkkoa koskevan budjettikohdan osalta, ja suosittelemme painopisteen panemista sellaisille hankkeille, joista koituu selvää eurooppalaista lisäarvoa. Lisäksi korostamme liikennemuotojen uuteen tasapainoon tähtäävien hankkeiden rahoittamisen merkitystä. Me Euroopan parlamentissa kehotamme myös jäsenvaltioita käyttämään rakennerahastoja siten, että ne kiinnittäisivät enemmän huomiota liikenteen perusrakenteisiin, erityisesti intermodaalikuljetuksiin ja vähemmän saastuttaviin liikennemuotoihin. Maaliikenteen yhteydessä niiden on tietenkin ympäristönsuojelun takia kiinnitettävä erityistä huomiota rautatieliikenteeseen. Arvoisa komission jäsen, tässä Euroopan unionin kannalta niin ratkaisevassa laajentumista edeltävässä vaiheessa jäsenvaltioiden on sovellettava rakennerahastoja mahdollisimman tehokkaasti tukea saavien alueiden ja paikallisyhteisöjen avustuksella ja komission tukemina. Vain siten voimme edetä kohti taloudellista ja sosiaalista yhteenkuuluvuutta, joka on poliittisen unionin lisäksi eurooppalaisten toimielinten ja kansalaisten suuri tavoite.
costep_2002-04-09_2_7	Arvoisa puhemies, asetusehdotus käsittelee Yhdistyneiden Kansakuntien peruskirjan luvun VII mukaista päätöslauselmaa nro 1390, jonka Yhdistyneiden Kansakuntien turvallisuusneuvosto antoi 16. tammikuuta. Ajatellen 30 päivän aikarajaa, jonka kuluttua allekirjoittajavaltioiden pitäisi ryhtyä kyseisen Yhdistyneiden Kansakuntien päätöslauselman mukaisiin toimiin, kansalaisvapauksien ja -oikeuksien valiokunta äänesti eilen kiireellisestä käsittelystä ja menettelystä ilman mietintöä, eli se päätti, että päätöslauselma käsiteltäisiin suoraan täysistunnossa ja että poliittisille ryhmille jätettäisiin aikaa tarkistusten esittämiseen. Pyydän puhemiehistöltä, että tarkistusten tekemiseen jätetään mahdollisimman pitkä aika, kun olosuhteet otetaan huomioon. Sallikaa minun esittää kaksi lisähuomiota. Ensimmäinen on, että viedäkseen eteenpäin päätöslauselman nro 1390 kaltaisia välineitä Euroopan unioni suorittaa kahdenlaisia toimia: ensimmäinen toimi sisältyy ensimmäiseen pilariin eli ulkopolitiikkaan ja toinen taas Euroopan yhteisön perustamissopimukseen. Valiokunnassa katsottiin eilen käytännössä yksimielisesti, että parlamentin pitäisi viedä eteenpäin toiseen pilariin sisältyviä välineitä, eli yhteistä kantaa, joka on parhaillaan hyväksyttävänä. Mikäli parlamentti ei osallistu asian käsittelyyn, sille pitää ainakin tiedottaa siitä, sillä sopimuksen teksti on yksi asia ja terveen järjen käyttö toinen, ja ajatuksena on, että edustajainhuone edustaa kansalaisten etuja. Toinen huomautus koskee sitä, että kansalaisvapauksien ja -oikeuksien valiokunta on tuonut ilmi vakavan huolenaiheen ja pyytää virallisesti, että neuvosto ja Yhdistyneiden Kansakuntien turvallisuusneuvostoon kuuluvat jäsenvaltiot päättävät tarpeellisista menettelytavoista, joiden avulla voitaisiin korjata fyysisten tai oikeushenkilöiden nimien mahdollinen perusteeton sisällyttäminen näihin luetteloihin. Tällä hetkellä tästä asiasta aiheutuu runsaasti huolta kansalaisille. Viimeisenä pyydämme komissiolta, ettei se pakota meitä tämänkaltaisiin toimiin. Parlamentille ei voida vakavissaan antaa viittä päivää aikaa päätöksen tukemiseen, sillä kyse ei ole todellisuudessa lausunnon antamisesta, vaan tämän 19. tammikuuta annetun Yhdistyneiden Kansakuntien päätöslauselman tukemisesta. Pyydämme, että tulevaisuudessa meidät otetaan nopeammin mukaan tämänkaltaisten asetusten laatimiseen, jotta parlamentti voisi antaa tukensa asian todella tuntien eikä pelkkiin menettelyihin liittyvän suhteettoman ponnistuksen kautta.
costep_2002-04-24_3_66	Arvoisa komission jäsen, ensinnäkin haluan kiittää kehitysyhteistyövaliokunnan puolesta komissiota sen ihmisoikeuksien edistämistä käsittelevästä tiedonannosta, minkä lisäksi haluan onnitella esittelijä Rosa Díezia erinomaisesta mietinnöstä, jossa täydennetään ja parannetaan komission tiedonannon jo muutenkin myönteisiä ehdotuksia. Se, että Euroopan unionin on sitoutunut ihmisoikeuksien ja demokraattisten periaatteiden puolustamiseen, edellyttää todellakin tehokasta ja ennen kaikkea johdonmukaista toimintaa: ilman johdonmukaisuutta ei saavuteta uskottavuutta ja ilman uskottavuutta ei saavuteta sitä arvovaltaa, jota tarvitaan ihmisoikeuksien kunnioittamisen edistämiseksi ja sen vaatimiseksi. Tämän takia kannatan komission ehdottamaa strategista ja kokonaisvaltaista lähestymistapaa ihmisoikeuksien sisällyttämiseksi unionin ulkopolitiikkaan ja sen varmistamiseksi, että ne otetaan huomioon kaikissa politiikoissa ja kaikissa yhteisön ohjelmissa ja hankkeissa. Lopuksi olen samaa mieltä humanitaarisen avun sitomisesta ihmisoikeuksiin, koska se on erittäin tärkeää konfliktien estämiseksi, ja mielestäni maakohtaisissa strategia-asiakirjoissa on ehdotettava ihmisoikeuksien edistämiseksi konkreettisia toimia, joita on pidettävä ensisijaisina painopistealueina. Ihmisoikeuksien puolustamista ei voi erottaa köyhyyden torjunnasta ja kehitysyhteistyöpolitiikasta, sillä molempien avulla edistetään sellaisten taloudellisten ja sosiaalisten olojen vakiinnuttamista, jotka takaavat rauhan ja varmistavat, että kaikki ihmiset voivat elää ihmisarvoista elämää. Ilman tällaisia oloja perusoikeuksien kunnioittaminen on pelkkä harhakuva. Pyydänkin komissiolta aivan erityisesti, että kaikkien pääsyä koulutukseen pidettäisiin poliittisessa vuoropuhelussa ja maakohtaisia strategia-asiakirjoja koskevassa keskusteluissa temaattisena painopistealueena, koska koulutus on välttämätön asia kansojen kehittymiselle, jota ilman voidaan tuskin puhua ihmisoikeuksien kokonaisvaltaisesta kunnioittamisesta.
costep_2002-09-24_2_125	Arvoisa puhemies, kiitän komission jäsentä Barnier'ta uudesta tiedonannosta, joka koskee rakennerahastojen talousarvion toteutumista ja maksamatta olevia määriä 31. elokuuta 2002 mennessä. Samojen ongelmien toistuminen horjuttaa talousarvioennusteiden luotettavuutta jälleen kerran. Vuoden 2003 talousarvion osalta aluepolitiikka-, liikenne- ja matkailuvaliokunta ehdottaa, että maksumäärärahojen enimmäismäärää lisätään, koska monivuotiselle ohjelmalle tuona vuonna varatun määrän - 27,5 miljardia euroa - mukaisesti kaudella 1994-1995 kumuloitunutta maksamatta olevaa määrää varten tarvitaan 8,1 miljardia euroa. Enimmäismäärä on näin 2,9 miljardia euroa suurempi kuin ennustettiin. Lisäksi valiokunta pyytää, että otetaan huomioon n+2-säännön soveltamisesta varainhoitovuonna 2003 aiheutuvat vaikeudet. Tämä edellyttää parlamentilta, komissiolta ja jäsenvaltioilta tehokkaita toimenpiteitä yhteistyön ja valvonnan edistämiseksi. Liittymistä edeltävän rakennepolitiikan välineen ISPA:n osalta hyväksymme komission ehdotuksen, jonka mukaan käytettävissä olevia ohjelman määrärahoja lisätään varainhoitovuonna 2003 maksusitoumusmäärärahojen osalta 1 117 miljoonaan euroon ja maksumäärärahojen osalta 750 miljoonaan euroon. Ei ole kovinkaan järkevää heikentää hyödyllisen ja ennen kaikkea välttämättömän välineen valmiuksia juuri laajentumisen kynnyksellä. Vastustamme neuvoston päätöstä vähentää talousarviossa komission ehdottamia Euroopan aluekehitysrahaston ohjelmille ja useille yhteisöaloitteille suunnattuja maksusitoumusmäärärahoja. Meidän on säilytettävä ohjelmien mahdollisuudet kattaa sitoumukset tulevaisuudessa. On parempi ennakoida ongelmia kuin pahoitella niitä jälkikäteen. Olemme myös huolestuneita siitä, että nähdäksemme liikenneturvallisuuteen osoitetaan etenkin talousarviossa kovin niukasti varoja.
costep_2002-10-23_3_108	Arvoisa puhemies, päätöslauselman laatimisprosessi oli suhteellisen omituinen ja siitä on aiheutunut vaikeuksia meille kaikille. Terrorismin vastaiseen taisteluun liittyy selvästi sekä sisä- että ulkopolitiikan näkökohtia, enkä haluaisi, että valiokuntani tekemän työn arvoa väheksytään. Pyydän teitä näin ollen antamaan puheenvuoron Hernández Mollarille ennen minua. Jos tämä on työjärjestyksen mukaan mahdotonta, olen valmis vaihtamaan vuoroa hänen kanssaan, mistä en usko aiheutuvan mitään ongelmia henkilöstölle.
costep_2002-11-20_3_203	Arvoisa puhemies, mielestäni meidän on tässä keskustelussa erotettava toisistaan kaksi asiaa, kuten komission jäsen totesi. Ensimmäinen asia ovat Pakistanissa vallitsevat erityisolot ja se strateginen merkitys, joka valtiolla on Afganistanin vakauden, kansainvälisen terrorismin vastaisen liittoutuman ja kaikkien Keski-Aasian maiden vakauden kannalta. Toisaalta en kuitenkaan usko, että tämä seikka liittyy miltään osin maan sisäiseen tilanteeseen, islamilaisen fundamentalismin kasvuun, intresseihin ja ihmisiin, liittolaisiimme, joita vastaan Afganistanissa on hyökätty, ja maassa vallitsevaan ihmisoikeustilanteeseen. Maassa on tapahtunut kammottavia asioita, kuten kidnappauksia, kiristystä ja niin kutsuttujen lapsiratsastajien vankeina pitämistä, ja tietenkin viittaan myös vaalien arvioinnin tuloksiin. Neuvoston edustaja Haarder, tiedätte, miten paljon olen pitänyt teistä ja kunnioittanut teitä aina siitä lähtien, kun ryhdyimme tekemään yhteistyötä ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunnassa. Haluan kuitenkin myös kysyä, miksi Euroopan unionin vaalitarkkailijavaltuuskunta, jonka jäsenet toimivat esimerkillisesti suunnattoman vaarallisessa tilanteessa, lähetetään Pakistaniin arvioimaan tilannetta, jonka arviointiin osallistuu myös muita kansainvälisiä valtuuskuntia, kuten Kansainyhteisön tarkkailijaryhmä ja ANFREL-verkosto, vaikkakaan neuvoston edustaja ei suostu tunnustamaan sitä. Eikö Yhdistyneiden Kansakuntien turvallisuusneuvostossa, yleisten asioiden neuvostossa tai Eurooppa-neuvostossa esiinny jo tarpeeksi mielipide-eroja ilman tästäkin asiasta aiheutuvaa erimielisyyttä ja hajaannusta? Arvoisa puhemies, uskon, että meidän on otettava tämä näkökanta huomioon ja työskenneltävä yhdessä, jotta voisimme ehkäistä kaikkien tämän kaltaisten, täydellistä eripuraisuutta osoittavien tilanteiden toistumisen, koska ne tietenkin saattavat Euroopan unionin kuvan ja arvovallan ulkomailla kyseenalaiseksi.
costep_2002-12-16_1_31	Arvoisa puhemies, käytän puheenvuoron ehdottaakseni, että parlamentti tuomitsee Päiväntasaajan Guinealla pidetyt farssimaiset presidentinvaalit eikä hyväksy niiden tulosta. Opposition ehdokkaat vetäytyivät pois vaaleista kaksi tuntia vilpillisen vaalimenettelyn käynnistämisen jälkeen demokraattisten takeiden puutteen vuoksi ja siksi, että äänestäjien oli pakko ilmoittaa, ketä he olivat äänestäneet. Kuten tiedätte, Teodoro Obiangin johtama nykyinen hallitus ei sallinut tämän parlamentin tai kansainvälisten tarkkailijoiden läsnäoloa näissä vaaleissa. Tämän vuoksi mielestämme on olemassa runsaasti syitä siihen, että tuomitsemme hyvin tiukasti ja jyrkästi tämän vaalifarssin, joka on osoitus diktatuurista, josta Guinean kansa joutuu kärsimään. Siksi toivomme, että parlamentin täysistunto antaa asiasta lausuntonsa. Mielestämme parlamentin on puhemiehen tai aiheelliseksi katsomiensa kanavien välityksellä tuomittava tämä eilinen valitettava vaalifarssi.
costep_2003-01-15_3_183	Arvoisa neuvoston puheenjohtaja, ette vastanneet kysymykseeni, joka koski Kanariansaarten, Madeiran, Azorien ja Euroopan unionin väliin jääviä merialueita. Näiden merialueiden kautta kulkee 70 000 alusta, joista monet ovat todella jättiläismäisiä öljytankkereita, jotka painavat noin 100 000 tonnia, 200 000 tonnia tai enemmänkin. Yhdenkin tällaisen öljytankkerin haaksirikkoutuminen romahduttaisi talouden useilla näillä saarilla, joiden elinkeinoelämä perustuu ainoastaan turismiin. Ymmärrätte tilanteen paremmin, jos kuvittelette onnettomuuden tapahtuvan oman kotimaanne edustalla. Millaisia seurauksia olisikaan onnettomuudella, joka tapahtuisi Egeanmerellä tai itäisellä Välimerellä, jopa Kreikan aluevesien ulkopuolella? Miten onnettomuus vaikuttaisi Kreikan saaristoon? Arvoisa neuvoston puheenjohtaja, eikö Euroopan unionin pitäisi mielestänne hyväksyä sääntöjä, joilla säänneltäisiin Euroopan unionin rannikkoja vaarantavien merialueiden liikennettä? Yhdysvallat ja Kanada ovat menetelleet näin omien aluevesiensä ulkopuolella. Mielestäni Euroopan unionikin pystyisi toimimaan näin.
costep_2003-04-08_2_188	Arvoisa komission jäsen, 19. joulukuuta 1999 tapahtuneen Erikan onnettomuuden jälkeen Euroopan parlamentti ja muut EU:n toimielimet ovat tehneet useita aloitteita meriturvallisuuden parantamiseksi. Ilmeisesti toimet eivät kuitenkaan olleet riittäviä, sillä sittemmin marraskuussa 2002 tapahtui uusi merionnettomuus - Prestige-alukselle - ja joudumme nyt tarkistamaan Erikan onnettomuuden jälkeen tehtyjä päätöksiä. Tätä varten työskentelemme parhaillaan Euroopan parlamentin aluepolitiikka-, liikenne- ja matkailuvaliokunnassa yksirunkoisia ja kaksoisrunkoisia öljysäiliöaluksia koskevan asetuksen uudistamiseksi, ja siihen liittyy yksi hyvin tärkeä asia, joka sivuaa nyt käytävää keskustelua. Sanoitte, että Euroopan unionilla on yhteinen valmiuskeskus. Haluaisin tietää, oletteko laatineet siellä hätätilannesuunnitelmia erityisesti herkille rannikkoalueille, kuten Galician ja Bretagnen rannikoille, joilla vuosi toisensa jälkeen tapahtuu ympäristölle suurta tuhoa aiheuttavia säiliöalusonnettomuuksia.
costep_2003-05-12_1_22	Arvoisa puhemies, viime viikolla Kolumbian FARC-sissit murhasivat häpeällisesti Antioquian maakunnan entisen kuvernöörin Gavirian ja hänen rauhanasioiden neuvonantajansa Echeverrin - jotka molemmat parlamentin valtuuskunta on tavannut - sekä kahdeksan armeijaan ja valtion turvallisuuspalveluun kuuluvaa muuta henkilöä. He kaikki olivat olleet sissijärjestön vankina julmissa oloissa. Tapahtumat aiheuttivat maassa kuohuntaa, ja tapahtumista kävi selvästi ilmi kyseisen sissijärjestön täysin rikollinen luonne. FARC pitää edelleen vankina presidenttiehdokas Íngrid Betancourtia. On siis käynyt erittäin selväksi, että oli viisasta lisätä FARC Euroopan unionin luetteloon terroristijärjestöistä. Pyytäisin teitä näin ollen Euroopan parlamentin puolesta välittämään Kolumbian laillisille viranomaisille osanottomme uhrien perheille sekä vankan sitoutumisemme Kolumbian rauhan puolesta.
costep_2003-05-12_1_58	Arvoisa puhemies, arvoisa komission jäsen, hyvät kollegat, tähän direktiiviin on liittynyt monimutkaisia, laaja-alaisia ja kiivaita keskusteluja eritoten teollisuus-, ulkomaankauppa-, tutkimus- ja energiavaliokunnassa. Olemme yrittäneet painottaa, ettei yhteistuotanto ole itsessään päämäärä vaan energiatehokkuustoimenpide ja että ehdotus, jolla jatketaan komission strategiaa energiatehokkuuden lisäämiseksi Euroopan unionissa, otettiin hyvin vastaan. Ehdotukseen sisältyi kuitenkin monia ongelmia, kuten esittelijä Glante toi alussa esille. Ympäristöasioiden, kansanterveyden ja kuluttajapolitiikan valiokunnan monien jäsenten kesken käydyn tiiviin vuoropuhelun ja keskustelun päätteeksi onnistuimme laatimaan tasapuolisen ehdotuksen, joka on aidosti merkittävä energiansäästön kannalta. Kuten totesin aiemmin, lämmöntarpeeseen perustuvan yhteistuotannon ansiosta meille tarjoutuu mahdollisuus optimoida tilanne kasvihuonekaasujen kannalta sekä tasapainottaa sähköjärjestelmän toimintaa. Kyhäelmä olisi kuitenkin romahtanut niskaamme, jos olisimme edistäneet tarpeetonta lämmöntarvetta. Liian yksinkertaistettu lähestymistapa - kuten alkuperäisessä ehdotuksessa mielestäni oli - olisi saanut meidät edistämään yhteistuotantolaitosten rakentamista ilman todellista lämmöntarvetta. Tämä olisi ollut mielestämme ehdotuksen tavoitteen vastaista. Haluaisin onnitella esittelijä Glantea ja kaikkia lukuisiin asiasta järjestettyihin kokouksiin osallistuneita, koska kyseessä ei ole helppotajuinen asia. Erityisesti haluan mainita kollegani Vidal-Quadrasin, joka on käynyt rohkeasti direktiivin valmistelutyöhön. Olemme pyöritelleet numeroita, kaavoja, muuttujia ja alaindeksejä, ja uskoakseni olemme lopulta onnistuneet lähentämään kantojamme. Kompromissitarkistukset ovat merkittävä edistys tavoiteltaessa lopullista sovintoa, ja on merkittävää, että erilaisten teknologioiden olemassa olo Euroopan unionin eri kolkissa on tunnustettu. Mitä enemmän lämpöä voimala tuottaa, sitä suurempi on yhteistuotannon kokonaishyötysuhde. Koko direktiivin typistäminen kyseiseen lauseeseen on kuitenkin liian yksinkertainen ja epärealistinen lähtökohta. Yksinomaan lämpöä tuottava voimala, jonka hyötysuhde on 80 prosenttia, on täysin tehoton - sanoisin jopa, että vanhanaikainen - mutta sähköntuotantoon tarkoitettu voimala, jonka hyötysuhde on 50 prosenttia, voi olla hyvin tehokas. Miksi näin? Siksi, että sähkö on pidemmälle jalostettu energiamuoto, jota saadaan lämmöstä. Nyt kun on tehty selväksi, ettei voimalan kokonaishyötysuhde ole sopiva eikä ehdoton parametri yhteistuotannon arvon määrittämiseksi, mitä meille jää? Uskoakseni myös jäsen Vidal-Quadras tulee toteamaan, että vaihtoehdoksi jää primaarienergian säästö ja siitä seuraava kaasupäästöjen väheneminen. Tämä on kaikkein sopivin parametri, jolla voidaan mitata yhteistuotannosta saatavaa hyötyä verrattuna sähkön ja lämmön erillistuotantoon. Emme saa unohtaa tärkeää seikkaa: yhteistuotantoa on kehitetty jäsenvaltioissa kunkin valtion kulttuuriperinteiden mukaisesti. Keski- ja Pohjois-Euroopan maissa kaupunkeja varten tuotettu lämpö on valta-asemassa, ja on selvää, että lämmityksen ja kuuman veden tarve on valtava lähes ympäri vuoden. Etelämpänä on kehittynyt selvistä syistä yhteistuotantoa, jossa lämmön osuus on alhaisempi, ja siksi teollisuuden tarpeisiin tuotetulla sähköllä on valta-asema. Ylijäämä myydään sähköverkoissa. Esittelijä Glante on havainnut, että ehdotus vaati perusteellista analyysiä ennen lopullisia johtopäätöksiä. Minun on kuitenkin todettava ympäristöasioiden, kansanterveyden ja kuluttajapolitiikan valiokunnan valmistelijana, ettei tilanne ollut tällainen omassa valiokunnassani ja että valiokunnan hyväksymästä lausunnosta puuttuu keskustelujen ja tapaamisten pohjalta tehtyjen tämänpäiväisten ehdotusten perusteella todellisuudentaju ja kurinalaisuus. Aiheen monimutkaisuus paljastui kauan sitten, ja valmistelijana, ryhmäni tuella, pyysin joustavampaa aikataulua. Pyysin toisin sanoen, että ehdotuksesta keskusteltaisiin vakavasti ja että saisimme lisää aikaa vertailla eroavia mielipiteitämme teollisuus-, ulkomaankauppa-, tutkimus- ja energiavaliokunnan kanssa. Pyyntö hylättiin ja ehdotuksesta äänestettiin hätäisesti, joten tulokset ovat tällaisia kuin olen nyt kuvaillut. Arvoisa puhemies, hyvät kollegat, mielestäni meidän on kaikkien yritettävä estää vastaavat tilanteet. Lausuntoa ei voi laatia niin kuin laadittiin ympäristöasioiden, kansanterveyden ja kuluttajapolitiikan lausunto yhteistuotannosta. Pelkään, ettei tapaus ole ainoa laatuaan, vaan parlamentissa ollaan vastaavassa tilanteessa suhteellisen usein. Lopuksi totean, että mielestäni olemme saaneet aikaan kurinalaisen, oikeassa suhteessa olevan ja tarpeellisen ehdotuksen. Onnittelisinkin vielä kerran esittelijää sekä kollegojani teollisuus-, ulkomaankauppa-, tutkimus- ja energiavaliokunnassa heidän erinomaisesta työstään ja erityisesti siitä, etteivät he hyväksyneet ensimmäistä ehdotusta, vaan ponnistelivat päästäkseen sopuun kaikkia tyydyttävästä ehdotuksesta. Onnitteluni, arvoisa komission jäsen.
costep_2003-05-14_3_17	Arvoisa puhemies, me kaikki tiesimme tulevasta humanitaarisesta katastrofista ja sen vaikutuksista erityisesti naisiin ja lapsiin, jotka muodostavat valtaosan Irakin väestöstä. Me Bagdadissa ja Basrassa vierailleet Euroopan parlamentin jäsenet näimme tilanteen omin silmin. Siellä olleet asetarkastajat kertoivat, ettei Irakissa ole joukkotuhoaseita - ja Hans Blix totesi saman Yhdistyneissä Kansakunnissa. En tiedä, mitä oikein kummastelemme. Emme kuitenkaan tienneet miehittäjien suunnattomasta vastuuttomuudesta. Irakissa vallitsee kaaos ja viidakon laki, eikä kansalaisten turvallisuudesta huolehdita. Haluaisin lisäksi huomauttaa, että valtaosa tulevista miehittäjistä on Euroopan unionin jäseniä: Yhdistynyt kuningaskunta, Puola, Italia, Espanjan valtio, mutta Euroopan unioni puuttuu. Arvoisa puhemies, siinä mielestä minusta on naurettavaa, että jäsen Poettering väittää yhä, ettemme voi kehittää Euroopan unionia ristiriidassa Yhdysvaltojen kanssa. Päinvastoin: Yhdysvallat - siellä vallassa oleva äärioikeisto - toimii Euroopan unionia vastaan maailmassa näkyvänä tahona. Tällaista tilannetta ei voida hyväksyä, ja Euroopan parlamentin on tuomittava se sitä vastaan mieltä osoittaneiden Euroopan kansalaisten puolesta. Arvoisa puhemies, meidän on vaadittava Yhdistyneiden Kansakuntien oikeusjärjestyksen täysimääräistä palauttamista, ja meidän on jälleen kerran huomautettava, että Yhdistyneillä Kansakunnilla on yksinomainen vastuu öljyä ruokaa vastaan -ohjelmasta ja tarkastuksista. Muuten olemassa olevaa lainsäädäntöä rikotaan jopa miehittäjien alun perin hyväksymillä päätöslauselmilla. Joka tapauksessa haluaisin nimenomaan tänään todeta, etten hyväksy Espanjan pääministerin Aznarin kantaa - hänestä on tullut Yhdysvaltoja tällä hetkellä hallitsevan äärioikeiston palvelija. Hän haluaa tehdä Espanjan valtiosta uuden Puerto Ricon. Totean tämän erityisesti siksi, että valtaosa espanjalaisista vastustaa sitä. Arvoisa puhemies, arvoisa komission jäsen, arvoisa neuvoston puheenjohtaja, Irakille on tietenkin tarjottava kaikki mahdollinen humanitaarinen apu, mutta tämän avun tehokkuuden takaamiseksi tarvitaan ennen kaikkea Euroopan unionin ja Yhdistyneiden Kansakuntien poliittista osallistumista.
costep_2003-05-14_3_244	Arvoisa puhemies, pidämme komission tiedonantoa erittäin ajankohtaisena, ja muutamat esittelijä van den Bergin mietinnön kohdat parantavat alkuperäistä tekstiä. Esittelijä on osoittanut joustavuutta hyväksymällä suurimman osan esitetyistä tarkistuksista, ja haluan parlamenttiryhmäni puolesta todeta, että äänestämme mietinnön puolesta. Tähän mennessä on järjestetty useita foorumeita ja pienempiä konferensseja, joissa on käsitelty tarvetta lisätä köyhyyden poistamiseksi toteutettavia toimia, sillä köyhyys on epäilemättä vakavin ongelmamme. On melko kummallista, ettei nykyisin varoin pystytä saavuttamaan vuodelle 2015 asetettuja tavoitteita. On kuitenkin hyvä, että keskitymme rajallisten mahdollisuuksiemme puitteissa terveydenhoitoon ja koulutukseen, jotka liittyvät hyvin läheisesti toisiinsa ja ovat toisistaan riippuvaisia. On selvää, että terveyteen ja koulutukseen, ja taas koulutukseen ja terveyteen panostaminen on paras etenemistapa kehityksen kannalta. Ne antavat miljoonille ihmisille mahdollisuuden päästä eroon köyhyydestä. Kuten esittelijä totesi, tiettyä edistystä on todellakin tapahtunut. Esimerkiksi Afrikassa 60 prosenttia lapsista käy nykyään koulua, mikä kuitenkin merkitsee sitä, ettei 40 prosenttia lapsista vieläkään käy koulua. Toisin sanoen 45 miljoonaa lasta on tuomittu mahdollisesti elinikäiseen luku- ja kirjoitustaidottomuuteen ja köyhyyteen. Joissakin valtioissa on ilmennyt uusia vaikeuksia. Lapsisotilaisiin liittyvä murhenäytelmä merkitsee joissakin Länsi-Afrikan valtioissa sitä, että äidit eivät päästä poikalapsiaan kouluun, koska he pelkäävät, että heidän poikansa kidnapataan eivätkä he palaa enää kotiin. Näin tapahtui juuri viime viikolla Norsunluurannikolla, mistä saimme lukea eri virastojen ja muiden maassa olevien kansalaisjärjestöjen raporteista. Sukupuoleen perustuvaan syrjinnän muodostamat ongelmat aiheuttavat edelleenkin kestämättömän tilanteen joissakin Aasian ja Lähi-idän valtioissa. Kuten komission jäsen on tänään todennut, koulutukseen osoitettujen määrärahojen määrä on pudonnut Latinalaisessa Amerikassa hälyttävästi alueella viime vuosina vallinneen kriisitilanteen vuoksi, mikä vaikuttaa erityisesti etnisiin vähemmistöihin Brasiliassa, Ecuadorissa ja Guatemalassa, mutta myös Argentiinan kaltaisissa valtioissa, joissa on tähän saakka ollut erinomainen koulutusjärjestelmä, joka on nyt kuitenkin taantumassa. Koulunkäynnin kautta tytöillä ja pojilla on ja pitääkin olla mahdollisuus sellaiseen peruskoulutukseen, joka edistää terveyttä muutenkin kuin antamalla tietoa HIV:stä ja sen leviämistavoista, kuten esittelijä muistutti. Vaikka aids onkin vakava ongelma, olemassa on muitakin yhtä vakavia ongelmia, joiden ratkaiseminen on halvempaa. Tällainen ongelma on esimerkiksi elintarvikehygienia. Mielestäni on erityisen tärkeää, että kansainväliset rahoitusjärjestöt, Maailmanpankki ja Kansainvälinen valuuttarahasto tarkastavat kriteereitään ja tekevät niistä joustavampia ilmaisen ja maailmanlaajuisen koulutuksen edistämiseksi. Tämä on nyt yksi niistä painopistealueista, joihin meidän on kiinnitettävä huomiota ja jolla meidän on edistyttävä.
costep_2003-06-18_3_14	Arvoisa puhemies, melkein 20 vuotta sen jälkeen kun yleisellä ja yhtäläisellä äänioikeudella valittu Euroopan parlamentti laati perustuslakiehdotuksen, niin sanotun Spinellin luonnoksen, on syntymässä perustuslain teksti 25 valtion ja 480 miljoonan kansalaisen Euroopan unionille. Mielestäni meidän on syytä olla tyytyväisiä valmistelukunnan historialliseen saavutukseen, demokraattiseen ehdotukseen, jonka sisältö vastaa suurelta osin hankkeeseen asettamiamme toiveita. Haluan ensiksi ilmaista kiitollisuuteni työstä, jonka Euroopan parlamentin valtuuskunta on tehnyt kahden sitä puheenjohtajistossa edustaneen jäsenen erittäin pätevällä johdolla. Nämä kaksi jäsentä, Méndez de Vigo ja Hänsch ovat toimineet yhtenäisenä tiiminä taistellen eturintamassa samalla kuitenkin myös selustaansa suojellen. Mielestäni tämä on lisännyt valtuuskuntamme yhtenäisyyttä ja arvokkuutta ja auttanut kaikkialla laajentuneessa unionissa toimivia poliittisia perheitämme työskentelemään ja kypsymään parlamentissa - Euroopan demokratian tyyssijassa - sekä luomaan yhteiset periaatteet, jotka nimenomaisesti näkyvät tekstissä. Kovin pieniä yksityiskohtia analysoimatta ja arvioimatta - tämä on perussopimus-, työjärjestys- ja toimielinasioiden valiokunnan tehtävä kesän kuluessa - haluan ohimennen valittaa, arvoisa puhemies, ryhmäni puolesta sitä, että jäsen Napolitanolle ei ole annettu puheaikaa perussopimus-, työjärjestys- ja toimielinasioiden valiokunnan puheenjohtajana. Hän pitää Euroopan sosiaalidemokraattisen puolueen ryhmän puheenvuoron, mutta mielestäni tämä ei ole oikea toimintatapa. Totean ryhmäni puolesta meillä olevan syytä ylistää sitä, että on vain yksi teksti ilman vaihtoehtoja, ilman punaisia kortteja, teksti, joka avaa ovia eikä sulje niitä, teksti, joka on kokonsa puolesta hallittavissa. Mielestäni nämä ovat tärkeitä seikkoja, joiden perusteella meidän on työskenneltävä ja edistyttävä. Meidän on puolustettava sitä, minkä vuoksi olemme taistelleet kynsin ja hampain, ja meidän on jatkettava työtämme. Kaksi edustajaamme ovat esittäneet lyhyen yhteenvedon tähänastisesta saavutuksesta. Haluan muistuttaa evoluutiolausekkeista ja uudesta tavoitevuodesta 2009 ja todeta, että meidän on jatkettava työtämme, tehtävä johtopäätöksiä, luotava periaatteita ja vahvistettava EU:n toimielimiä. Haluan mainita asiat, joita sosiaalidemokraattinen ryhmä pitää ehdottoman ensisijaisina: sosiaalisen Euroopan vahvistaminen ja Euroopan talouden hallinnon puolustaminen, edistyminen verotuksessa sisämarkkinat huomioon ottaen sekä enemmistöpäätökset ulko-, turvallisuus- ja puolustuspolitiikan alalla. Mielestämme tämän pitäisi myös edistää paremman tasapainon saavuttamista toimielinten muodostamassa kolmiossa. Tehtävämme on siksi nyt tämän perustuslain vahvistaminen vastaisen työn perustaksi, mutta meidän on lähdettävä siitä, mistä on sovittu ja mikä on saavutettu. Se osoittaa, että kykenemme toimimaan, mikä on suunnattoman tärkeää aikana, jolloin Euroopan unionia on luonnehdittu kuolevaksi ja toimintakyvyttömäksi. Nyt kun läsnä on tarkkailijoita tulevista jäsenvaltioista, meidän on mielestäni myös syytä olla tyytyväisiä siihen erittäin myönteiseen asiaan, että ne ovat osallistuneet täysivaltaisesti valmistelukunnan työhön ennen varsinaista liittymistään unioniin. Ne työskentelevät kanssamme rinta rinnan, ja niillä on merkittävä rooli, minkä kansanäänestykset osoittavat. Kuluneen viikon aikana sekä Puolassa että Tšekin tasavallassa tapahtui merkittävä läpimurto, joka osoitti, etteivät kyseessä ole vain markkinat vaan yhteinen rinnakkaiselohanke. Mielestäni meidän on oltava tyytyväisiä tähän, koska niin usein on ollut syytä epäluottamukseen. Arvoisa puhemies, sallikaa minun lopuksi kommentoida erästä tärkeää seikkaa, sillä vaikka puhumme jatkuvasti arkkitehtuurista, meidän on syytä puhua myös henkilöistä ja tukea tällä viikolla palautettua, neuvoston hyväksymää ehdotusta asetukseksi eurooppalaisten poliittisten puolueiden säännöistä ja rahoituksesta. Pyydänkin, että näin tehdään Thessalonikissa. Mielestäni parlamentti on tehnyt merkittävää työtä. Jo Leinenia on syytä kiittää hienosta työstä. On selvää, että esitaistelijat, jotka todella osoittavat meidän kykenevän järjestäytymään, ovat olennaisen osa Euroopan rakentamista. Arvoisa puhemies, haluan lopuksi ryhmäni nimissä pyytää teitä ilmaisemaan Thessalonikin huippukokouksessa, että parlamentti selvästi haluaa avoimesti ja demokraattisesti laadittua tekstiä kunnioitettavan, ja sanomaan myös meidän puolestamme, että tahdomme osallistua täysipainoisesti hallitustenvälisen konferenssin työhön - emme pelkästään aiempia kokemuksia hyväksi käyttäen vaan panoksemme ja arvokkuutemme mukaisesti edustettuina.
costep_2003-07-02_3_138	Arvoisa puhemies, arvoisa komission jäsen, ei ole helppoa varmistaa, että Cancúnissa saavutetaan kehitysohjelman toteuttamisen osalta merkittävää edistystä, kun muistetaan, että neuvotteluissa on otettava huomioon kaikkien WTO:n jäsenten edut, että käsiteltäväksi on otettava vähiten kehittyneiden maiden huolenaiheet ja että neuvoteltavia asioita on hyvin paljon. Kaikki käsiteltävät kysymykset ovat tärkeitä, jotta voidaan varmistaa, että monenväliset kauppasuhteet mahdollistavat talouskasvun - mikäli haluamme tämän kasvun olevan tasapuolista ja hyödyttävän myös vähiten kehittyneitä maita. Tämän vuoksi on tarpeen edistyä kaikilla kehitysohjelman sisältämillä aloilla ja - jos mahdollista - määritellyssä aikataulussa Euroopan unionin puolesta tarjoamanne tuen turvin. Käytettävissäni olevan puheajan niukkuuden vuoksi tarkastelen ainoastaan pääsyä teollisuustuotteiden markkinoille, luonnollisesti etenkin tekstiili- ja vaatemarkkinoille, sekä kansainvälistä kauppaa ohjaavien sääntöjen noudattamista. Arvoisa komission jäsen, tältä osin haluan pyytää teitä varmistamaan, ettei Euroopan unionin kantamia tulleja lasketa sillä perusteella, että muut maat eivät ole saavuttaneet unionissa säädettyjä tullitasoja. Toiseksi pyydän teitä kiinnittämään teollis- ja tekijänoikeuksien kauppaan liittyvistä näkökohdista tehdyn sopimuksen (TRIPS) yhteydessä erityistä huomiota malleja ja tavaramerkkioikeuksien kansainvälistä sammumista koskevaan kysymykseen sekä toimiin, joiden avulla torjutaan väärentämistä ja laitonta valmistusta. Lopuksi pyydän teitä edistämään kaupallisten puolustusmekanismien yksinkertaistamista, jotta niistä saataisiin nopeampia ja tehokkaampia, sillä tulliesteiden, huipputullien ja muihin kuin tulleihin perustuvien kaupan esteiden säilyttäminen ei ole sopusoinnussa markkinoiden vapauttamisprosessin kanssa. WTO:n säännöt myös sitovat sen kaikkia jäseniä, minkä vuoksi sääntöjen noudattaminen on varmistettava. Yksinkertaistaminen on kuitenkin tärkeää myös siksi, että Euroopan tekstiili- ja vaateteollisuuden tulevaisuus riippuu siitä, kuten komission jäsen hyvin tietää.
costep_2003-09-24_3_180	Arvoisa puhemies, tämän keskustelun kuluessa on uskoakseni esitetty useita puheenvuoroja, joissa on tuomittu Israelin hallituksen äskettäiset lausunnot ja viimeaikaiset tapahtumat. On hyvin helppoa sanoa toisille ihmisille, israelilaisille ja palestiinalaisille, mitä heidän on tehtävä. Meidän pitäisi kuitenkin pohtia ehkä sitä, mitä Eurooppa tekee ja mitä me teemme, koska me voimme tehdä tälle asialle jotakin ja koska tämän kriisin ratkaiseminen on meidän käsissämme. Tältä osin en pitänyt neuvoston huomautuksista, ja katson, että neuvosto on nielaissut syötin ja sotkeutunut tiedotusvälineissä parhaillaan käytävään sotaan. Euroopan unioni ei voi olla riippuvainen tiedotusvälineissä käytävästä sodasta, lausunnoista ja uhkauksista, vaan meidän on käsiteltävä sitä, mitä unioni tekee tällä hetkellä. EU:n Lähi-idän politiikka on ollut melko monitulkintaista viime kuukausina, sillä jos Euroopan unionilla olikin tärkeä rooli Abu Mazenin henkilön luomisessa, mitä se on tehnyt Mazenin tukemiseksi? Tämän kysymyksen haluan esittää neuvostolle sekä ennen kaikkea myös komissiolle. Mitä olemme tehneet varmistaaksemme, että palestiinalaiset tekevät velvollisuutensa esimerkiksi tukemalla Abu Mazenia palestiinalaisten turvallisuusjoukkojen yhdistämisessä tai vaatimalla, että Arafat antaa osan omasta vallastaan ministerille, jonka nimittämistä hän itse tuki? Mitä olemme tehneet rakentaaksemme maan, joka pystyy hyväksymään velvollisuutensa itsenäisenä ja demokraattisena valtiona? Mitä olemme tehneet vaihtaaksemme hienot kansalaisjärjestöjä koskevat ohjelmamme, rauhanjulistukset, ihmisoikeusryhmät ja rauhaa symboloivat kyyhkyt kouluissa sellaiseen järjestelmään ja sellaisiin terveyspalveluihin, joita ei johda kirkko tai Hamasin kaltainen terroristijärjestelmä, joka maksaa lääkärit ja opettajat? Yli 1 200 000 palestiinalaislasta on tällä hetkellä vailla asianmukaista koulutusjärjestelmää. Meidän pitäisikin kysyä nyt, mitä Eurooppa on tehnyt vahvistaakseen Palestiinan turvallisuus- ja oikeusjärjestelmää? Tuomitsemme turvamuurin, koska se on ristiriidassa kaikkien demokraattisten järjestelmien periaatteiden kanssa ja koska se on osoitus fyysisestä ja moraalisesta aggressiosta. Meidän on kuitenkin myös osallistuttava Israelin kehittämiseen ja tuettava terrorismin uhreja. Euroopan unionin on luotava oma tukimuoto näitä uhreja varten. Unionin on myös omaksuttava yksi yhtenäinen kanta Lähi-idän kysymykseen ja torjuttava vallitsevaa monitulkintaisuutta. Harjoittakaamme Euroopan unionissa lausuntojen antamisen politiikan sijasta selkeää ja tehokasta politiikkaa.
costep_2003-10-23_1_121	Arvoisa puhemies, arvoisa komission jäsen ja hyvät harvalukuiset paikalla olevat kollegani, aion puhua lyhyesti. Aluksi kiitän esittelijäämme Figueiredoa hänen mietinnöstään. Yhteisen kalastuspolitiikan yhtenäinen soveltaminen kaikissa jäsenvaltioissa on eittämättä tärkeä haaste, ja meidän on siksi kiitettävä myös Euroopan komissiota sen ehdotuksesta. Tervettä kalastuspolitiikkaa ei voi olla ilman todellista ja tehokasta valvontaa, johon kalastusala itsekin osallistuu. Uusi tekniikka mahdollistaa paremman ja tarkemman valvonnan, joten sitä on hyödynnettävä yhteisen kalastuspolitiikan noudattamisen varmistamiseksi. Valvonta ei saa kohdistua pelkästään kalastukseen, vaan myös prosessin muihin vaiheisiin, kuten markkinointiketjuun, kuljetukseen ja myyntiin sekä ravintola-alan valvontaan. Tämä on erittäin tärkeää. Olemme siis kaikki samaa mieltä siitä, että tarvitaan yhtenäisempää ja järkevämpää toimintaa ja enemmän resursseja ja varoja. Käytän loput puheenvuorooni varatusta ajasta muutamien huomioiden esittämiseen McKennan mietinnöstä, sillä vaikka ryhmäni pyysi yhteiskeskustelua näistä mietinnöistä, sitä ei käyty. Kiitän esittelijää ja olen iloinen siitä, että sekä komission vuosikertomuksessa että parlamentin mietinnössä korostetaan, että ainoastaan neljä jäsenvaltiota on täyttänyt kaikki laivastonosia koskevat vaatimukset suoja-alueillaan. Valtiot ovat Suomi, Tanska, Espanja ja Portugali. Toisin sanoen 11 jäsenvaltiota ei ole noudattanut niitä, ja tämä on nähdäkseni tärkein asia, jos mukaan ei lasketa sitä selvää tosiasiaa - sanon tämän nyt ennen kaikkea espanjalaisena - että Espanja on yksi kuuliaisista maista. Toivon voivani näin yksiselitteisesti torjua tietyt yritykset panetella ja epäillä Espanjan kalastusalaa. Toistan, että Espanja on kuin onkin yksi neljästä maasta, jotka ovat noudattaneet laivaston pienentämissuunnitelmia. Mielestäni on syytä korostaa tätä seikkaa täällä muiden valtioiden ja siis niiden jäsenvaltioiden edustajien läsnäollessa, jotka eivät ole vaatimuksia noudattaneet.
costep_2003-10-23_1_139	Arvoisa puhemies, käsittelen tässä keskustelussa nyt ainoastaan hätäännystä, jonka komissio on saanut aikaan eurooppalaisten tupakanviljelijöiden keskuudessa kertomalla alan uudistamista koskevasta järjettömästä ehdotuksestaan. Ihmettelen, onko todella niin vaikeaa käsittää maatalousministerien neuvoston puheenjohtajaa, italialaista ministeriä Alemannoa. Hän puhui selkein sanoin siitä, miten tärkeää tämän viljelykasvin säilyttäminen on yhteiskunnallisesti erityisesti Espanjassa, Kreikassa ja Italiassa. Tupakan tuonti Euroopan unioniin lisääntyy varmasti. Maatalousneuvoston puheenjohtaja on tätä mieltä, samoin Espanjan maatalousministeri. Samaa mieltä ovat myös vaalipiirini Extremaduran viranomaiset. Extremadura on yksi alueista, joilla kärsimykset ovat suurimpia, jos tämä isku maaseutuyhteiskunnalle todella annetaan. Korostan vielä, että toimesta aiheutuu tuhoisia seurauksia alueelle ja noin 20 000 perheelle. Tulojen menetys olisi noin 200 miljoonaa euroa. Mitään vaihtoehtoista maankäyttötapaa ei myöskään vielä ole määritetty, ellei mukaan lasketa sitä, että maata ei viljellä. Esitän joitakin lyhyitä huomioita. Komission jäsen pyrki osoittamaan, että komissio teki perusteellisia tutkimuksia. Sen pitäisi siis pystyä antamaan lukuja tupakankulutuksen laskusta unionissa uudistuksen jälkeen. Sen pitäisi pystyä myös antamaan tietoa tariffeista, joita asetetaan rajoittamaan tupakan tuontia Euroopan unioniin. Luotan siihen, että komissio pani tarkasti merkille tämänaamuiset tapahtumat parlamentissa, kun äänestimme talousarviosta. Parlamentti hylkäsi tarkistukset 723 ja 338. Tarkistukset olisivat johtaneet tupakkapalkkioiden rajuihin vähennyksiin. Parlamentti on jälleen kerran osoittanut ymmärtävänsä, millaista sosiaalista vahinkoa palkkioiden leikkauksesta aiheutuisi lukuisille eurooppalaisille maaseutuperheille. Toistan, etteivät he voi viljellä mitään muutakaan. Tiedän, että maataloudesta vastaavalla komission jäsenellä on tunteet. Toivon, että hän ottaa vastaan tämän poliittisen viestin.
costep_2005-01-13_1_121	Arvoisa puhemies, kyseisen päätöslauselman avulla tuomitsemme tämän rikoksen, ihmiskaupan ja alaikäisten seksuaalisen hyväksikäytön sekä myös sen, että kyseisiin rikoksiin syyllistyneet henkilöt jäävät usein rankaisematta. Phnom Penhin Chai Hour -hotellissa harjoitettiin prostituutiota, johon naiset ja tytöt pakotettiin osallistumaan. AFESIP-järjestö vapautti heistä 84 ja kuljetti heidät järjestön turvapaikkaan. Parittajat pidätettiin samassa operaatiossa. Tietojemme mukaan rikolliset vapautettiin seuraavana päivänä ilman syytteen nostamista, ja samantyyppinen toiminta jatkui hotellissa. Samaan aikaan väkivaltainen ryhmä murtautui turvapaikkaan ja vei naiset ja tytöt mukanaan. Ei ole epäilyksiä siitä, etteikö heitä olisi viety takaisin työskentelemään prostituoituina. AFESIPin kaltaisten järjestöjen tarkoitus on suojella seksuaalisesti hyväksikäytettyjä naisia ja tyttöjä. Ne huolehtivat pelastamistaan tytöistä ja pyrkivät kuntouttamaan heitä sosiaalisesti, jotta heitä ei myytäisi takaisin prostituoiduiksi. Kyseisessä toiminnassa mukana oleviin aktivisteihin kohdistuu uhkaa ja usein väkivaltaa. Kyseisessä tapauksessa totean, että sosiaalidemokraattinen ryhmä tukee AFESIP-järjestön johtajaa Somaly Mamia ja vetoaa parlamenttiin hänen tukemisekseen. Somaly Mam on suuressa vaarassa, ja hän on joutunut pakenemaan maastaan, koska rikollista liiketoimintaa kontrolloivat mafiat ovat uhanneet hänen henkeään. On huomattava, että Somaly Mam on saanut merkittävää tunnustusta Espanjassa, Ranskassa ja Italiassa. Rankaisematta jättäminen on seurausta korruptiosta, joka on kehittynyt seksuaalisen hyväksikäytön ja ihmiskaupan tuottamien taloudellisten voittojen seurauksena. Meille tästä tekee erityisen järkyttävää se, että suuri osa näistä voitoista tulee eurooppalaisten harjoittamasta seksiturismista. Sosiaalidemokraattisen ryhmän vetoomus on osoitettu maidemme hallituksille seksiturismin torjumiseksi ja sen parissa toimivien mafioiden torjumisen vahvistamiseksi. Suuntaamme vetoomuksemme myös komissiolle ja sellaisten maiden, kuten Kambodžan, viranomaisille, joissa lapsiprostituutio ja pakkoprostituutio ovat arkitodellisuutta. Meidän on vedottava niihin, jotta ne ryhtyvät torjumaan tämän tyyppistä toimintaa suhteissaan kyseisiin maihin muun muassa tukemalla uhrien pelastamiseen ja kuntouttamiseen osallistuvia järjestöjä.
costep_2005-04-14_1_122	Arvoisa puhemies, olin valmistautunut lisäämään nimeni puhujien luetteloon, en aloittamaan keskustelua. Joka tapauksessa Saharan pakolaisten tilannetta koskeva yhteinen päätöslauselma, jonka pian hyväksymme, ei kaipaa selityksiä ja käsittelee puhtaasti humanitaarista murhenäytelmää. Käsitellessämme maailman ihmisoikeustilannetta löydämme siitäkin Saharaa koskevan kohdan. Saharan poliittisesta tilanteesta olisi myös syytä keskustella enemmän. Nyt käsittelemme kuitenkin vain ja ainoastaan humanitaarista tilannetta. Kyseessä on noin 200 000 pakolaista, jotka ovat asuneet pakolaisleireissä lähes 30 vuotta ja elävät täysin kansainvälisen humanitaarisen avun varassa. Tästä me tänään keskustelemme. Nämä keskustelut ovat myös vaakalaudalla eri syistä, joista jotkut ovat puhtaasti byrokraattisia ja liittyvät Euroopan komissioon. Kaikki tämä on johtamassa todelliseen humanitaariseen kriisiin. Siihen on tarkoitus puuttua päätöslauselmaesityksellämme, jossa komissiota kehotetaan pikaisesti hyväksymään toimenpiteitä ennennäkemättömän laajan humanitaarisen kriisin ehkäisemiseksi. Lisäksi ehdotetaan joitakin yksittäisiä toimia, kuten kentällä toimivien kansalaisjärjestöjen kanssa tehtävän yhteistyön parantaminen, länsisaharalaisille elimille annettavan tuen lisääminen ja yhteistyö humanitaarisen avun hallinnoinnissa. Korostan, että tämä apu on 200 000 ihmisen ainoa tulonlähde. Ei ole epäilystäkään, etteikö tällä päätöslauselmalla ratkaista ja käsitellä ongelmaa vain osittain. Emme tietenkään voi sivuuttaa perusongelmaa. Euroopan kynnyksellä on vakava ongelma, ja ennemmin tai myöhemmin meidän on käytettävä kaikkia mahdollisia poliittisia ja diplomaattisia painostuskeinoja konfliktin ratkaisuun osallistuvia eri osapuolia kohtaan, jotta meidän ei enää lähitulevaisuudessa tarvitsisi käydä keskusteluja siitä, miten kykenemme ruokkimaan 200 000 ihmistä, joilla ei ilman meitä ole mitään syötävää.
costep_2005-06-06_1_19	Arvoisa puhemies, käytän puheenvuoron omasta puolestani ja jäsen Pittellan, jäsen Yáñezin ja jäsen Madeiran puolesta esittääkseni vastalauseen Asturiasin, Murcian, Melillan, Ceutan, Basilicatan ja Algarven syrjintää vastaan neuvoston puheenjohtajan Junckerin asiakirjoissa. Neuvoston puheenjohtaja puhui hyvin oivaltavasti Ranskan kansanäänestyksen jälkeen. Hän totesi, että poliitikkojen olisi tehtävä päätökset kansalaisille ymmärrettäviksi ja reagoitava. Juuri tätä vaadimme näiden kuuden Euroopan alueen puolesta: on estettävä niiden epäoikeudenmukainen kohtelu ja marginalisointi muihin samoissa olosuhteissa oleviin alueisiin verrattuna. Arvoisa puheenjohtaja Juncker, tulevassa asiakirjassanne teidän on poistettava ennakkopäätös kolmen miljoonan kansalaisen marginalisoinnista. On kyse ihmisarvosta ja siitä, että Euroopan unionin politiikasta tehdään ymmärrettävää, oikeudenmukaista ja demokraattista sekä uskollista juurilleen ja tavoitteilleen. Arvoisa puheenjohtaja Juncker, luotamme teihin.
costep_2005-06-23_1_62	Arvoisa pääministeri, puhuitte innostuneesti, ja oletan, että toimitte Euroopassa yhtä innostuneesti. Minun on kuitenkin huomautettava, että Euroopan unionissa on alkanut kriisi, uskottavuuskriisi. Selitän miksi näin on: Maaliskuussa 2000 Eurooppa-neuvosto sopi Lissabonin strategiasta. Viime maaliskuussa tehdyn välitarkastuksen yhteydessä päätettiin panostaa entistä enemmän tutkimukseen ja innovaatioon. Lokakuussa 2002 Eurooppa-neuvosto päätti Brysselissä maatalouden rahoituspuitteista vuosiksi 20072013. Huhtikuussa 2003 kaikki jäsenvaltioiden päämiehet hyväksyivät ja vahvistivat Ateenassa laajentumisen. Sitten päästään tähän päivään. Lissabonin strategia: neuvoston ehdotus strategian rahoittamiseksi itse asiassa mitätöi strategian. Maatalous: arvoisa pääministeri, te itse olette kyseenalaistanut maataloutta koskevan kompromissin. Laajentuminen: 10 uutta jäsenvaltiota on toivotettu tervetulleeksi, mutta rahaa on entistä vähemmän. Euroopan parlamentti puolestaan hyväksyi Bögen mietinnön ja osoitti näin toimivansa sanojensa mukaisesti. Arvoisa pääministeri, olen kanssanne samaa mieltä siitä, että tarvitsemme uudistuksia, jotka tekevät meistä kansainvälisesti kilpailukykyisempiä, mutta meidän on lunastettava tuo asemamme pitämällä sanamme. Kysynkin teiltä seuraavaa: Kun ensinnä otetaan huomioon ne tosiseikat, että maatalousmenoja koskevan kompromissin saavuttaminen vaati molemminpuolisia ja tuskallisia myönnytyksiä, että kansainvälisessä oikeudessa vallitsee -periaate ja lisäksi että uutta kompromissia on mahdotonta saavuttaa nykyisten 25 jäsenvaltion kanssa ja nykyisillä toimielimillä, onko teidän mielestänne suositeltavaa puida tätä asiaa vielä? Toiseksi kysyn, millä talousarviolla aiotte Suosionosoituksia
costep_2005-09-29_1_148	Arvoisa puhemies, haluaisin ilmaista täydellisen kunnioitukseni Serbian kansalle, itse Serbialle ja sen pyrkimyksille yhdentyä uudelleen kansainväliseen yhteisöön mutta myös serbialaisten pyynnölle saada osakseen kunnioitusta aina kun he ovat vähemmistönä. Nimenomaan tästä syystä olemme oikeutettuja vaatimaan, että he kohtelevat vähemmistöjä omalla alueellaan kaikilta osin kunnioittavasti. Serbian vaatimus Kosovon serbivähemmistön kunnioittamisesta - jolle annamme täyden tukemme, ja meidän on mahdollista keskustella tästä aiheesta muissa yhteyksissä - jää täysin vaille oikeutusta, jollei se lakkaa sallimasta ja sietämästä joko passiivisesti tai joissakin tapauksissa suoralla toiminnallaan Vojvodinan unkarilaiseen vähemmistöön kohdistuvia väärinkäytöksiä, hyökkäyksiä ja vainoa. Mielestäni on hyvin tärkeää, että hyväksymme tämän päätöslauselman lähettääksemme selvän kahtalaisen viestin: toisaalta Serbian hallitukselle, jotta se tietää, että seuraamme tilannetta, ja toisaalta Euroopan komissiolle ja parlamentille, jotta tätä kysymystä voidaan käsitellä yhtenä painopisteenä sen sijaan, että sitä pohtii vain kourallinen asiantuntijoita, ja jotta tiedämme että ihmisoikeuksia loukataan päivittäin hyvin lähellä rajojamme.
costep_2006-10-25_16_5	Arvoisa puhemies, arvoisa komission jäsen, totesin hetki sitten esittelijä Wortmann-Koolille, että tähän mennessä kaikki keskustelun puhujat ovat olleet naisia. Silti väitetään, että liikenne kiinnostaa vain miehiä. Ehkäpä NAIADES innoittaa meitä, ja ehkäpä komission jäsenen olisi pantava asia merkille ja nimitettävä kaksi naista NAIADES-koordinaattoreiksi. Vakaviin asioihin palataksemme jatkan nyt kollega Wortmann-Koolin mietinnöstä. Periaatteessa tuemme muodollisesti sisävesiliikenteen integroitua eurooppalaista toimintaohjelmaa, josta käytetään nimitystä NAIADES, ja ajatusta sen profiilin poliittisesta terävöittämisestä. Onhan totta, että sisävesiväylien käyttö vaihtelee Euroopassa paljon, kuten olemme huomanneet: Yhdistyneessä kuningaskunnassa tai Italiassa se on 0,1 prosenttia ja kotimaassani vielä hieman vähemmän, ja toisaalta paljon tällaisia vesiväyliä käsittävässä Alankomaissa 40 prosenttia. On valitettavaa, että joissain tapauksissa kanavat ja joet on jätetty vaille käyttöä. Ihailtavia ennallistamisyrityksiäkin on tehty. Kotimaani vuoristoisen luonnon vuoksi kanavia ja jokia käytetään enemmän kastelu- ja juomaveden kuljetukseen kuin liikenteeseen, mutta olemme yhtä kaikki tietoisia asiasta ja kannatamme aloitteita Guadalquivirin liikennöintikelpoisen osuuden ulottamiseksi Sevillasta merelle, ja toivottavasti joki sisällytetään myös Euroopan laajuisiin liikenneverkkoihin. Olen lisäksi ilahtunut kotikaupunkini Zaragozan nykyisistä toimista, sillä siellä pidetään Expo 2008 -maailmannäyttely ja tässä yhteydessä halutaan palauttaa Ebrojoen purjehduskelpoisuus. Asiaa on ehdotettu vesistöjen ja kestävän kehityksen edistämisen tavoitteen yhteydessä. Olemme näin ollen iloisia voidessamme osallistua tähän eurooppalaiseen hankkeeseen. Kyse on kestävästä kehityksestä, kun viittaamme sisävesiliikenteen tarjoamiin mahdollisuuksiin vähentää hiilidioksidipäästöjen vaikutuksia enimmillään 75 prosenttia tieliikenteeseen verrattuna ja kun edistämme sisävesiväyläverkostoa Euroopan unionissa tai tuemme uusia järjestelyjä alan kilpailukyvyn ja tehokkuuden parantamiseksi. Juuri tästä syystä asia on niin tärkeä. Kollega Wortmann-Kool on tehnyt erinomaista työtä esittelijänä, ja odotamme innostuneina komission tulevia ehdotuksia tämän uuden alan talouteen ja kilpailukykyyn kohdistuvien vaikutusten tehostamiseksi. Tuemme erityisesti infrastruktuurien vahvistamista. Tällä tarkoitamme tuhansia kilometrejä sisävesiväyliä ja satoja sisävesisatamia, sulkujärjestelmiä ja niin edelleen, jotka on jo mainittu täällä. Näin saamme lopulta yhteysverkoston, joka vahvistaa alueellista ja kansallista yhteenkuuluvuutta. Tätä varten osassa valiokunnassa esittämistämme, sittemmin tekstiin sisällytetyistä tarkistuksista ehdotetaan alan ottamista entistä laajemmin mukaan Euroopan laajuisten liikenneverkkojen ohjelmiin. Olemme niin ikään ehdottaneet tukea jokiliikenteen tiedotuspalveluille, joilla mielestämme parannetaan hyvin paljon alan tehokkuutta ja turvallisuutta. Edelleen katsomme, että on erinomainen ajatus hankkia entistä suurempaa taloudellista tukea alan konttikuljetusmahdollisuuksien hyödyntämiseksi, vaikka sitä koskevat puutteet ovatkin yhä huomattavat. Aion sisällyttää logistiikkamietintöön, jonka toivon voivani esitellä parlamentille, selkeästi kollega Wortmann-Koolin ehdotukset logististen tekijöiden kehittämiseksi ja käyttökustannusten vähentämiseksi innovaation ja teknisen kehityksen avulla.
costep_2006-10-25_7_7	Arvoisa puhemies, myös minä olen baskien poliittinen edustaja. Edustan baskeja ja Espanjaa. Haluan kertoa Euroopan parlamentille, että baskiyhteisö on vastustanut terrorismia aina, ei siis ainoastaan nyt. Haluan kertoa parlamentille, ettei terroristijärjestö ETA ole ääriliike vaan terroristiliike ja että se on tehnyt murhiaan ja loukannut Espanjan demokratiaa neljänkymmenen vuoden ajan. Haluan kertoa parlamentille, ettei Espanjassa ole poliittista konfliktia, joka poikkeaisi millään tavalla minkään muun Euroopan unionin demokraattisen jäsenvaltion konflikteista. Nämä ovat demokratialle luontaisia poliittisia konflikteja. Espanjassa, Baskimaassa, toimii sen sijaan terroristijärjestö nimeltä ETA, joka on tehnyt murhiaan ja loukannut Espanjan demokratiaa neljänkymmenen vuoden ajan. Arvoisa puhemies, poliittisena eleenä en äänestänyt kummankaan päätöslauselman puolesta, sillä vastustan keskustelun käymistä aiheesta Espanjan rauhanprosessi. Arvoisa puhemies, olen 54-vuotias, olen elänyt koko elämäni Baskimaassa enkä ole koskaan kokenut sotaa. Me baskit emme tarvitse rauhaa, vaan me tarvitsemme vapauden. Haasteena on siis vapaus. Rauhanprosessista puhuminen saattaa kannustaa joitakuita väittämään, että terrorismi johtuu poliittisesta konfliktista. Tällaista poliittista konfliktia ei maassamme kuitenkaan ole.
costep_2006-11-29_18_30	Arvoisa puhemies, eurooppalaisessa tutkimuksessa on vähitellen keskitytty yhä enemmän ympäristöön, ihmisiin ja kulttuuriin ja kiinnitetty näin enemmän huomiota niiden tilanteeseen, säilymiseen ja suojeluun. Esimerkki tästä on historiaan ja kulttuuriperintöön kiinnitetty huomio. Haluan kiittää niitä komission jäseniä, jotka ovat antaneet tukensa tälle ajattelulle. Samaa voidaan sanoa viihteen ja multimediateollisuuden, tietotekniikan ja yhteiskuntatieteiden sisällyttämisestä ohjelmaan sekä tiedustelua ja terrorismin torjuntaa koskevan tutkimuksen käynnistämisestä. Olen tyytyväinen kantasolututkimuksesta aikaansaatuihin sopimuksiin: olemme asettaneet selvät säännöt kaikkien arkojen alojen pois sulkemiseksi, ja ihmisen kloonauksen rahoittaminen, alkioiden kloonaaminen tai luominen tutkimustarkoitukseen ja niiden tuhoaminen on kielletty. Sääntöjen noudattamista valvovat jatkuvasti alueelliset, kansalliset ja kansainväliset elimet. Olen liikuttunut potilaiden ja heidän läheistensä vahvasta toiveikkuudesta. He tietävät, etteivät he itse välttämättä ehdi hyötyä tutkimustuloksista, mutta haluavat kuitenkin varmistaa, että tulevilla potilailla on vielä toivoa. Minä en ainakaan halua murskata heidän toiveitaan. Tutkimus on aina kuulunut olennaisena osana eurooppalaiseen kulttuuriin, näin totesi suuri eurooppalainen tutkija Steiner. Luovuus ja tutkimus ovat osa identiteettiämme.
costep_2007-02-14_9_6	Terrorismin torjunta on ensisijainen tehtävä, joka edellyttää kaikilta jäsenvaltioilta solidaarisuutta ja demokraattisilta mailta sitoutumista. Turvallisuus on todellinen perusoikeus, jota ei voida taata millä hinnalla hyvänsä; lakeja ja ihmisoikeuksia on noudatettava tinkimättä. Kansainvälinen terrorismi uhkaa ihmisoikeuksia ja vapauksia. Murhaavien terroristien ja poliittisten terroristien sekä aseellisten siipien ja poliittisten siipien erottaminen toisistaan on vaarallista ja tekee koko asiasta vain entistä rikollisemman ja lainvastaisemman. Kaikenlainen vuoropuhelu terroristien kanssa on epäoikeudenmukaista, hyödytöntä ja uhreja loukkaavaa. Jäsenvaltioiden on kiinnitettävä erityistä huomiota kulttuurien välisten suhteiden edistämiseen ja uskontojen välisen vuoropuhelun tehostamiseen kansalaisyhteiskunnan jäsenten keskuudessa rinnakkaiselon, suvaitsevuuden ja keskinäisen ymmärtämisen parantamiseksi. EU:n on järkeistettävä, koordinoitava ja helpotettava Europolin, Eurojustin, Cepolin, tilannekeskuksen ja muiden samoihin tavoitteisiin pyrkivien elintensä toimia terrorismin ja muun rikollisuuden välisten yhteyksien paljastamiseksi ja estämiseksi. Arvoisa puhemies, pyydän, että ennaltaehkäisystrategioita laadittaessa kunnioitetaan uhrien kauhistuttavia kokemuksia ja otetaan ne erityisesti huomioon, kuten mietinnössäni totean. Uhrien olemassaolo on tunnustettava ja heitä on suojeltava. Terroristit alkavat hävitä taistelun, kun uhrit kertovat kokemuksistaan totuudenmukaisesti ja yhteiskunta kuuntelee heitä. Arvoisa puhemies, ennaltaehkäisyä ei voi eikä saa käyttää ohjuksena demokraattisten maiden ja valtioiden kesken. Ennaltaehkäisy epäonnistui viimeksi 30. joulukuuta 2006 Madridissa. Emme arvostele ennaltaehkäisyn epäonnistumista. Teemme paljon työtä varmistaaksemme, ettei niin tapahdu enää koskaan. Arvoisa puhemies, puheenvuoroni lähestyy loppuaan. Voimme vastustaa terrorismia määrätietoisesti vasta, kun kaikki demokraattiset maat yhdessä ja unioni erikseen näkevät selvästi uhkan, ja uhka on kuolemanvaarallinen, pysyvä ja tullut keskuuteemme jäädäkseen.
costep_2007-06-19_19_5	Arvoisa puhemies, meillä oikeudellisten asioiden valiokunnassa ei ollut mitään vaikeuksia ratkaista oikeusperustaa koskevaa kysymystä. Tämän säädöksen tavoitteenahan ei ole panna täytäntöön kauppapolitiikkaa, joten 133 artiklaa ei voida käyttää oikeusperustana. Tarkoituksena suojella ihmisten terveyttä, minkä vuoksi oikeusperustana on käytettävä 175 artiklaa. Näin ollen oikeudellisten asioiden valiokunta on ehdottanut, että oikeusperustana olisi ainoastaan 175 artikla. Tämä vaikuttaa tietysti myös menettelyyn. Arvoisa puhemies, lisäksi haluan todeta seuraavan asian sellaisen maan edustajana, joka on ollut historiansa aikana hyvin sidoksissa elohopeaan liittyvään toimintaan. Jäsen Callananin esittämä tarkistus 40, joka koskee elohopean varastointia, on paljon täsmällisempi kuin komission 3 artiklan 1 kohdan a alakohtaa varten esittämä teksti. Arvoisa puhemies, oikeusperustaa koskevan ehdotukseni lisäksi haluan pyytää tukea jäsen Callananin esittämälle tarkistukselle 40.
costep_2007-11-29_5_6	Arvoisa puhemies, tämä on hyvä esimerkki EU:n toimielinten asianmukaisesta toiminnasta. Institutionaalisesta monimutkaisuudesta huolimatta parlamentti, komissio ja neuvosto tekevät siinä hyvää yhteistyötä, ja mikäli tässä täysistunnossa saavutetaan tyydyttävä äänestystulos, toivon voivamme antaa päätöslauselman viivytyksittä ensimmäisessä käsittelyssä. Olen kiitollinen komission jäsenelle Frattinille prosessin helpottamisesta ja esittelijälle hänen ponnisteluistaan sopimukseen pääsemiseksi. Kuten on todettu jo useita kertoja, keskustelujemme keskipisteessä on ollut kuluttajien oikeuksien suojelua koskeva 5 artikla. Sopimuskysymyksissä kuluttaja ei ole yleensä tasa-arvoisessa asemassa vaan hieman alakynnessä. Esimerkkinä voidaan käyttää lentokentällä autonvuokraussopimuksen allekirjoittavaa henkilöä. Kuluttaja ei ymmärrä sopimuksen sisältöä eikä tunne sopimukseen sovellettavaa lainsäädäntöä, ja ellei hänellä ole oikeussuojaa, hän on täysin sopimusta tarjoavan henkilön armoilla. Tällä asetusehdotuksella pyritään varmistamaan kuluttajansuojajärjestelmä sovellettavan lainsäädännön valitsemista koskevia periaatteita vaarantamatta, mikä näkyy nyt myös neuvoston ehdotuksessa. Sen mukaan lainsäädännön valitseminen ei saa merkitä kuluttajalle sen lain sopimuksia koskevissa luovuttamattomissa määräyksissä taatun suojan menettämistä, jota sovellettaisiin 1 kohdan mukaisesti, jos valintaa ei ole tehty. Yleisesti ottaen ongelmana Euroopan unionissa on aineellisen oikeuden yhdenmukaistamisen puute. Lainvalintasääntöjä soveltavat asiakirjat ovat lähinnä apuasiakirjoja ja toivomme komission jatkavan lakien säätämistä ehdottamalla tekstejä, joissa kuluttajalle taataan koko Euroopan unionissa yhtenäinen suojelu, jolloin monimutkaisiin lainvalintasääntöihin ei enää tarvitse turvautua.
costep_2008-01-17_3_9	Arvoisa puhemies, naisten asema teollisuudessa, kuten monissa muissakin asioissa, määräytyy kiistatta monien stereotypioiden mukaan. Haluan palauttaa mieliinne, että osa niistä on selvästi vahingollisia, kuten on jo todettu. Meidän on edistettävä tällaisten stereotypioiden murtamista, ja juuri siksi Figueiredon mietintö on mielestäni perustava ja tärkeä suunnitelma ja juuri samasta syystä ryhmämme tukee sitä. Monet seikat puoltavat tätä mietintöä ja monien ehdotusten esittämistä, ja luotamme siihen, että niin yhteisön toimielimet kuin yrityksetkin suhtautuvat niihin myönteisesti, sillä viime kädessä juuri yritysten on omaksuttava ja toteutettava ne. Yksi näiden ehdotusten puolesta puhuvista seikoista on se, että Euroopan unionissa keskimäärin vain 14 prosenttia naisista työskentelee teollisuudessa. Tästä huolimatta on pidettävä mielessä myös se, että osa-aikaisten työntekijöiden osuus tästä määrästä on 21 prosenttia; teollisuusalan osa-aikaisista työntekijöistä naisia on todellakin 65 prosenttia. Mielestäni tämä on yksi keskeisimmistä näkökohdista eikä suinkaan mikään vähäpätöinen keskustelunaihe. Toinen puoltava seikka on se, että juuri tilapäisissä työsuhteissa työskentelevät naiset sekä osa-aikatyötä ja tilapäistyötä epätyypillisissä olosuhteissa tekevät naiset kärsivät useimmiten palkkasyrjinnästä, ja halutessaan jäädä äitiyslomalle heillä on vähemmän mahdollisuuksia saada perus-, jatko- ja ammattikoulutusta. Näin ollen mietinnössä ehdotetaan myös, että palkkasyrjinnän torjumiseksi toteutetaan kiireellisiä toimia miesten ja naisten samapalkkaisuuden periaatteesta annetun direktiivin 75/117/ETY täysimääräistä ja tehokasta täytäntöönpanoa silmällä pitäen. Olemme vaatineet tätä jo jonkin aikaa, ja toivomme, että tämä toteutetaan mahdollisimman pian. Toiseksi vaadimme kannustimia tasa-arvoa edistäville aloitteille, myönteisille menettelytavoille ja henkilöstöpoliittisille toimille. Vaadimme jäsenvaltioita ja komissiota tarjoamaan yhtiöille enemmän ja parempia verohelpotuksia, jotka liittyvät käytännesääntöjen ja yritysten yhteiskuntavastuuta koskevien perusteiden noudattamiseen jokapäiväisessä toiminnassa. Vaadimme, että työoloja parannetaan kiinnittämällä erityistä huomiota työaikoihin sekä äitiys- ja isyyslomaan - tässä asiassa pariskunnan tai perheen molemmat osapuolet jakavat vastuun - samalla kun työssä käyville miehille ja naisille taataan mahdollisuus palata toimeensa kyseisen loman jälkeen. Myös työ- ja perhe-elämän yhteensovittamiseen on kiinnitettävä huomiota. Jotta kaikki tämä saataisiin toteutettua, mietinnössä vaaditaan antamaan näitä oikeuksia koskevaa lainsäädäntöä koko Euroopan unionissa. Lopuksi haluan ilmaista jäsen Doverille eriävän mielipiteeni kiintiöistä. Joillekin meistä, niin naisille kuin miehillekin, ne ovat välttämättömiä, ja siksi on mielestämme tehtävä selväksi, että Euroopan unionin olisi Norjan esimerkin mukaisesti toteutettava toimenpiteitä nostaakseen naisten osuutta liikelaitosten hallituksissa vähintään 40 prosenttiin ja vahvistettava säädösteitse naisedustajille 40 prosentin kiintiö yksityisten yhtiöiden hallituksissa. On selvää, ettei tämä ole ratkaisu, mutta korostan, että se on tie ja keino, joka on osoittautumassa hyödylliseksi muissa yhteyksissä ja jossa haluaisimme Euroopan unionin noudattavan esimerkkiä.
costep_2008-04-22_4_38	Arvoisa puhemies, haluan esittää kiitoksemme siitä, että Euroopan unionin tilinpäätösten avoimuus on tänä vuonna jälleen parantunut, vaikka meidän on huomautettava, että tilintarkastustuomioistuin auttaa meitä edelleen järjestelmän perustavanlaatuisempien näkökohtien osalta. On kuitenkin totta, että olemme käyneet komission kanssa erittäin rakentavaa vuoropuhelua - työlästä mutta erittäin rakentavaa - minkä osalta meidän on korostettava erityisesti aluekehityksestä ja työllisyydestä vastaavien komission jäsenten ponnisteluja, ja olemme todella kehittyneet kaikkien työllisyyteen ja rakennerahastoihin liittyvien näkökohtien valvonnassa. Olisimme toivoneet samanlaista yhteistyötä ulkosuhteista vastaavalta komission jäseneltä, joka toivottavasti vastaa omasta osastaan näitä ponnisteluja tai osallistuu niihin. Olemme erittäin tyytyväisiä alueiden komitean osalta, sillä olemme todellakin edistyneet merkittävästi. Jatkamme tilanteen arvioimista ja valvomista, mutta katsomme kuitenkin, että asiassa on todella edistytty merkittävästi. Tilintarkastustuomioistuimen osalta toivoisimme, että sen etunäkökohtia koskevat ilmoitukset olisivat avoimempia, ja neuvoston osalta olemme sitä mieltä, että sisäisistä tarkastuksista olisi tehtävä avoimempia ja tehokkaampia, mutta ei lisäämällä byrokraattisia esteitä, kuten esitetyllä tarkistuksella näytetään ehdottavan.
costep_2009-03-09_18_32	Arvoisa puhemies, meidän on tässä keskustelussa loppujen lopuksi oltava tietoisia siitä, että tämä ei ole lainsäädäntönormi - ja siten eri jäsenvaltioihin sovellettava yhteisön sääntö - vaan pikemminkin joukko viitearvoja, joilla pyritään varmistamaan, että kaikki Euroopan unionin jäsenvaltiot omaksuvat vastedes yhteisen lähestymistavan pieniin ja keskisuuriin yrityksiin. Tässä aiheessa on monia näkökohtia, mutta mainitsen kolme, jotka mielestäni ovat ehdottoman tärkeitä. Ensinnäkin on poistettava monia oikeudellisia esteitä, monia muita esteitä ja paljon kohtuutonta byrokratiaa, jotka haittaavat - joissakin maissa poikkeuksellisen paljon - pienyritysten perustamista sekä kyseisten yritysten kehittämistä niiden perustamisen jälkeen. Kaikki tämä edellyttää varoja ja henkilöresursseja, joilla käsitellään tätä liiallisen sääntelyn poikkeuksellista määrää, eikä näitä resursseja voi siten käyttää muihin tarkoituksiin. Toiseksi on kysymyksiä, jotka liittyvät teknisiin innovaatioihin ja soveltavaan tutkimukseen. Tätä varten meidän on myös kaksinkertaistettava ponnistelumme varmistaaksemme, että pk-yritykset voivat päästä yhteisöön ohjelmiin, jotka nekin usein kärsivät liiallisesta byrokratiasta. Lopuksi haluan sanoa, että mielestäni pk-yritysten ja koulutusalan suhde on elintärkeä: jos pk-yrityksistä, pienyrityksistä, ei kehity luonnollista kohdetta jatkokoulutukselle eri koulutustasoilla, meillä, tai pikemminkin pk-yrityksillä, ei enää ole tiettyjä poikkeuksellisia resursseja, ja tällä tarkoitan koulutettavia henkilöitä.
costep_2009-03-11_16_6	Arvoisa puhemies, olen kaiken kaikkiaan tyytyväinen siihen, että Istanbulissa järjestetään viides maailman vesifoorumi, ja ennen kaikkea siihen, että Euroopan unioni osallistuu siihen lähettämällä kokoukseen valtuuskunnan sekä komissiosta että Euroopan parlamentista. Ymmärrän ja vahvistan myös tarpeen tukea paikallisviranomaisten pyrkimyksiä parantaa vesihuoltoa, perustaa vesihuollon demokraattisia ja aktiivisia järjestelmiä sekä kehittää innovaatioita, sekä tarpeen tukea hajauttamisprosessia. Kaiken tämän ensisijaisena tavoitteena on turvata vesihuolto- ja saniteettipalvelujen saannin perusoikeus, mutta on selvää, että tämä on varmistettava kestävää kehitystä tiukasti kunnioittaen. Kestävästä kehityksestä säädetään viiteasiakirjana toimivassa EU:n vesipuitedirektiivissä, ja vuosituhannen kehitystavoitteet toimivat kehityksen perustana. Minun on sanottava, että kaikesta tästä - jota käsittelen vielä huomenna tarkistuksessa, jonka parlamentti toivoakseni hyväksyy - puhuttiin jo viime syksynä Zaragozassa järjestetyillä kansainvälisillä kestävän kehityksen messuilla (International Expo 2008), joihin Euroopan parlamentti osallistui ensimmäistä kertaa tasavertaisesti komission kanssa. Yli 2 000 asiantuntijaa ja kansalaisjärjestöjen edustajaa sekä komission ja parlamentin valtuuskuntien edustajia kävi vesitribuunissa ja Agora-foorumissa vilkasta keskustelua sekä teki mielenkiintoisia ja luovia ehdotuksia vesihuollosta. Keskustelut ja ehdotukset kirjattiin 14. syyskuuta 2008 hyväksyttyyn peruskirjaan (2008 Zaragoza Charter), joka sisältää 17 kohtaa, joista haluan ottaa esille nyt muutaman. Peruskirjassa todetaan muun muassa seuraavaa: juomaveden ja saniteettipalvelujen saanti on ihmisoikeus, joka on taattava julkisvallan toimesta vedensaannilla on huomattavan suuri vaikutus kehitykseen ennusteiden mukaan ilmastonmuutos saattaa muuttaa veden saatavuutta ja kysyntää koko maailmassa kestävän kehityksen mukainen elintarviketuotanto on suoraan sidoksissa tehokkaaseen vedenkäyttöön jokialueet ovat parhaiten soveltuva ympäristö veden valjastamiseen, ja hyvä vesihuolto mahdollistaa maiden, alueiden ja vedenkäyttäjien välisten kiistojen ratkaisemisen viranomaisten on ryhdyttävä parantamaan lainsäädäntöä ja järjestelyjä, joilla taataan kaikkien ihmisten vedensaanti. Kehotan komission jäsentä ottamaan huomioon Zaragozan peruskirjan päätelmät, joiden valmisteluun me, komissio ja parlamentti, olemme osallistuneet yhdessä asiantuntijoiden, kansalaisjärjestöjen ja yhdistysten kanssa, sekä ottamaan huomioon myös sen, että peruskirja loi itse asiassa perustan alustaville keskusteluille Istanbulin viidettä vesifoorumia silmällä pitäen. Minusta sekä peruskirjan että vesitribuunin päätelmät on syytä sisällyttää EU:ssa käytäviin keskusteluihin ja keskusteluasiakirjoihin, joita me Euroopan unionin edustajina esittelemme näiden messujen paviljongissa.
costep_2009-05-05_3_4	Arvoisa puhemies, haluan aluksi muiden esittelijöiden, Catherine Trautmannin ja Malcolm Harbourin, tavoin kiittää heitä ensinnäkin poikkeuksellisesta tilaisuudesta, jonka olen saanut laatiessamme Euroopan televiestintäalan markkinoita koskevan asetuksen uudistusta. Minulla on vielä vähän kokemusta tästä parlamentista ja mielestäni tämä on malliesimerkki eri poliittisia ryhmiä edustavien jäsenten yhteistyöstä. Paljon kiitoksia. Luonnollisesti haluan seuraavaksi kiittää kaikkia suosituksen laatimiseen osallistuneita: varjoesittelijöitä ja erityisesti teollisuus-, tutkimus- ja energiavaliokunnan sihteeristöä, joka oli mielestäni perustavaa laatua olevassa asemassa, jotta pääsimme tähän vaiheeseen. Haluan myös kiittää komission jäsentä ja komissiota kaikkien vaikeiden kolmikantaneuvottelujen helpottamisesta. Haluan myös mainita puheenjohtajavaltio Tšekin tasavallan ponnistelut aivan ensimmäisistä hapuilevista vaiheista aina tähän pisteeseen, jossa puheenjohtajavaltio Tšekin tasavalta on osoittanut todellista johtajuutta neuvostossa. Haluan ilmaista erityiset kiitokset sen ponnisteluista. Arvoisa puhemies, arvoisa komission jäsen, hyvät parlamentin jäsenet, uudistamme asetusta, joka vaikuttaa Euroopan tulevaisuuden kannalta keskeiseen alaan: se on keskeinen kansalaisten hyvinvoinnille ja keskeinen noustaessa talouksiemme tämänhetkisestä syvästä kriisistä sekä Euroopassa että muualla. Nyt me kuitenkin puhumme Euroopan unionista. Jos on olemassa ala, joka todella voi toimia liikkeellepanevana voimana ja antaa sysäyksen, jota tarvitsemme kriisin voittamiseksi, se on nimenomaan tietotekniikka- ja viestintäala, eli sähköisen viestinnän ja televiestinnän ala. Siksi on niin tärkeää, että olemme päässeet sopimukseen, koska se antaa meille mahdollisuuden edetä noudattaen lähestymistapaa, joka mielestäni on mitä keskeisin: avoimen näkemyksen säilyttäminen, katsominen eteenpäin, protektionismin torjuminen ja sen sijaan kilpailun ja kilpailukyvyn kannustaminen; alan asema on välttämätön näistä syistä. Paketin osalta on jo mainittu eri mietinnöissä käsiteltäviä näkökohtia. Haluan vain mainita tämän mietinnön esittelijänä uuden eurooppalaisen sääntelyviranomaisten ryhmän luomisen sähköisen viestinnän alalle. Se on välttämätön väline sen varmistamiseksi, että sääntöjä, jotka hyväksymme huomenna uuden asetuksen myötä, sovelletaan yhdenmukaisesti koko unionissa. Se tarkoittaa käytännössä yhdenmukaistamista, jonka ansiosta on mahdollista luoda ja kehittää todelliset sisämarkkinat, joilla on sisäistä kilpailua. Se on paras tapa varmistaa, että kuluttajat hyötyvät. Se on myös paras tapa varmistaa, että eurooppalaisilla kuluttajilla on mahdollisuus nauttia parhaista palveluista parhailla hinnoilla. Nimenomaan kilpailu, eikä mikään muu, varmistaa tuon lopputuloksen ja edun kuluttajille ja talouksillemme. Sanokaamme siis ei kaikille protektionismin muodoille ja kyllä avoimuudelle ja kilpailulle. Ala, joka parhaiten voi varmistaa tämän, on todellakin sähköisen viestinnän ala ja televiestintäalan markkinat. Meillä on siis syytä juhlia.
costep_2009-05-05_3_5	Arvoisa puhemies, muiden esittelijöiden tavoin haluan osoittaa sanani kollegoilleni ja komission jäsenelle kiittääkseni heitä työstä, jota he kaikki ovat tehneet ja josta voimme mielestäni onnitella itseämme tänään. Haluan myös kiittää GSM-direktiivin esittelijänä saamastani ehdottomasta tuesta erityisesti varjoesittelijöitä, jotka työskentelivät kanssani. Haluan myös kiittää komission jäsentä Redingiä joustavuudesta, jota hän osoitti koko menettelyn ajan annettaessa parlamentille takaisin asema, jota olimme vaatineet: osallistumista radiotaajuuksien käytön strategiseen suunnitteluun. Minun on tietysti kiitettävä myös puheenjohtajavaltio Tšekin tasavaltaa, joka osoitti selkeää määrätietoisuutta tämän direktiivin käsittelyn ratkaisemiseksi muun paketin ohella ennen vaalikauden loppua. GSM-direktiiviä koskevan mietinnön esittelijänä uskon, että olemme löytäneet oikean loppuratkaisun sisällyttäessämme taajuuksien käytön strategisen suunnittelun yhteisössä tuleviin radiotaajuuksia koskevan politiikan monivuotisiin ohjelmiin ja liittäessämme sen puitedirektiiviin. Se on oikea päätös, koska siten me tunnustamme, että taajuudet, jotka ovat harvinaista, julkista omaisuutta, vaativat lainsäädännöllistä valvontaa sekä strategista suunnittelua uusien verkkojen - langattomien ja valokaapeliverkkojen - kehittämisessä. Olemme kaikki samaa mieltä siitä, että niissä on tulevaisuus. Tulevaisuus, jossa meidän on tarjottava oikeussuoja operaattoreille, jotta ne voivat investoida ja me voimme saada takaisin johtavan aseman, joka Euroopan unionilla aikoinaan oli. Haluan korostaa, että on myös hyvin tärkeää, että olemme vakiinnuttaneet verkolle yleisissä puitteissa teknologian suhteen neutraalin sääntelyn periaatteen, koska, ottaen huomioon, että kyseessä oli poikkeus kyseisestä periaatteesta, olemme kaksin verroin oikeuttamassa parlamentin toimet tämän mittakaavan laajuisessa tilanteessa. Siinä yhteydessä uskon, että tämä direktiivi on hieno esimerkki taajuuksien hallinnan suuremmasta joustavuudesta, johon tällä televiestintäalan paketin uudistuksella tähdätään. Emme saisi unohtaa - haluan korostaa tätä eräiden kollegojeni tavoin - että Euroopan unionissa radiotaajuuksiin liittyvät palvelut muodostavat noin 300 miljardin euron liikevaihdon, eli 1,2 prosenttia yhteisön BKT:sta. Siksi tämän harvinaisen, julkisen resurssin hallinnoinnin optimointi saa epäilemättä aikaan tärkeitä hyötyjä, erityisesti nyt talouskriisin aikana. Se auttaa meitä varmasti voittamaan kriisin. Mielestäni tämä tarjoaa yrityksille investointimahdollisuuden kehittää uusia palveluja, jotka voivat elvyttää kysyntää ja auttaa kehittämään kansalaisille tarjottavia julkisia palveluja. Tehokas taajuuksia koskeva politiikka Euroopan unionissa antaa meille varmasti mahdollisuuden saada tästä voimavarasta mahdollisimman suurta sosiaalista ja taloudellista hyötyä mahdollisimman kustannustehokkaasti; se tarjoaa myös parhaan liiketoimintatilaisuuden palveluntarjoajille. Haluamme epäilemättä kaikki tarjota enemmän ja parempia palveluja kuluttajille ja tarjota kansalaisille tehokkaammin julkisia palveluja. Siitä syystähän me loppujen lopuksi toimimme lainsäätäjinä. Toisin sanoen me haluamme kyetä tekemään yhteistyötä lisätäksemme EU:n kansalaisten sosiaalista ja alueellista osallisuutta. Hyvät parlamentin jäsenet, mielestäni voimme tänään onnitella itseämme tämän televiestintäalalle äärimmäisen tärkeän työn valmiiksi saattamisesta. Alan reaalikasvu jatkui vuonna 2008 ja oli 1,3 prosenttia. Samaan aikaan kokonaisbruttokansantuotteen reaalikasvu oli vain 1 prosentti. Kehotan teitä kaikkia antamaan huomenna tukenne työllemme, jotta voimme viimeinkin panna täytäntöön tämän lainsäädäntökehyksen.
costep_2009-05-07_6_10	Arvoisa puhemies, Unescon kulttuurista moninaisuutta koskeva yleismaailmallinen julistus suosittelee muun muassa, että edistäisimme korkealaatuisten audiovisuaalisten tuotantojen tekemistä kiinnittäen erityistä huomiota yhteistyömekanismien luomiseen, jotka mahdollistavat tuotantojen levittämisen; Euroopan komissiolla on ollut tämä suositus selvästi mielessään tätä aloitetta laadittaessa. On sanomattakin selvää, että MEDIA Mundus hyödyntää kasvavaa kiinnostusta ja mahdollisuuksia, jotka on luonut audiovisuaalisen teollisuuden maailmanlaajuinen yhteistyö. Ohjelma laajentaa kuluttajien mahdollisuuksia tuomalla kulttuurisesti monimuotoisempia tuotteita Euroopan markkinoille ja kansainvälisille markkinoille ja luomalla uusia kaupallisia mahdollisuuksia audiovisuaalialan ammattilaisille Euroopassa ja joka puolella maailmaa. Olen varma siitä, eikä kenenkään pitäisi sitä epäillä, että komissio on kykenevä hoitamaan talousarvionsa niin, että ohjelman vaikutus on suurin mahdollinen eikä se hiivu erillisiksi hankkeiksi. Kuten eräs arvovaltainen professori sanoi, MEDIA Mundus, kolmansien maiden kanssa toteutettava audiovisuaalinen yhteistyöohjelma, on todiste siitä, että kansainvälinen audiovisuaalinen maisema on muuttunut huomattavasti varsinkin teknologian suhteen. Tämän aloitteen tavoitteena on yhteistyömahdollisuuksien kehittäminen audiovisuaalisilla markkinoilla tehostamalla tutkimusta ja koulutusta sekä rahoittamalla yhteistuotantohankkeita, jotta tehostettaisiin audiovisuaalialan ammattilaisten välistä yhteistyötä. Myös minä haluaisin lopettaa ilmaisemalla kiitollisuuteni. On ollut ilo työskennellä kollegojeni kanssa kulttuuri- ja koulutusvaliokunnassa näiden kuluneen kahden vuoden aikana. Kiitos ja nähdään pian.
costep_2009-09-14_21_30	Arvoisa puhemies, arvoisa komission jäsen Dimas, tämä on ensimmäinen kerta, kun toimin Euroopan parlamentin jäsenenä - minut valittiin jäseneksi 7. heinäkuuta - mutta jo tästä keskustelusta lähtien on selvää, että tämä asia palautuu keskustelun aiheeksi joka syyskuu sellaisen tuhoisien tulipalojen aallon jälkeen, joka koettelee erityisesti Etelä-Eurooppaa: Italiaa, Ranskaa, Kreikkaa ja Espanjaa. Täällä on jo mainittu metsäpalo, joka sattui La Palman saarella, Kanariansaarten uloimmalla alueella. Se on Espanjan itsenäinen yhteisö, jossa synnyin ja jossa asun. On kuitenkin tärkeää, että olemme tietoisia siitä, että tulipalot ovat erityisen voimakkaita Euroopan eteläisillä rajoilla, täällä meillä on tilaisuus lisätä sitä kiintymystä ja yhteyttä, jota kansalaiset tuntevat Euroopan merkityksen yhteydessä: reagoinnin tuomaa lisäarvoa. Tämä tarkoittaa eurooppalaista lisäarvoa ehkäisytoimissa ja eurooppalaista lisäarvoa koordinoinnissa: komission, neuvoston ja Euroopan parlamentin välistä koordinointia tämän päätöslauselman parissa yhteistyössä jäsenvaltioiden kanssa. Eurooppalaista lisäarvoa tarvitaan kuitenkin myös reagoinnin yhteydessä. Tämän vuoksi on tärkeää, että siirrymme keskustelusta toimintaan tekemällä solidaarisuusrahastosta entistä joustavampi hätätilanteisiin reagoimista varten ja että käynnistämme Euroopan pelastuspalvelujoukot, joita vielä odotetaan ja joilla olisi todellakin myönteinen vaikutus tulevaisuuteen, kun joudumme kasvotusten näiden ilmastonmuutoksesta ja maapallon lämpenemisestä johtuvien hätätilanteiden kanssa joka kesä.
costep_2009-09-17_5_42	Liettuan parlamentti on hyväksynyt tarkistuksia lakiin alaikäisten suojelemisesta julkisen tiedottamisen haittavaikutuksilta. Lailla pyritään estämään julkinen tiedottaminen, jossa kannustetaan homoseksuaalisiin suhteisiin tai joka uhmaa perhearvoja. Tämän vuoksi Liettuan viranomaisten on muutettava lakia tai kumottava se ja pidättäydyttävä hyväksymästä tarkistuksia rikoslakiin ja hallintolakiin varmistaakseen, että lainsäädäntö on kansainvälisessä oikeudessa ja yhteisön lainsäädännössä vaalittujen ihmisoikeuksien ja perusvapauksien mukaista. Kun Liettuan uusi presidentti kehotti Liettuan parlamenttia harkitsemaan lakia uudelleen, se oli askel oikeaan suuntaan. On varmistettava, että laki noudattaa oikeusvaltion, oikeusvarmuuden ja oikeudellisen selkeyden perustuslaillisia periaatteita ja ettei se vaaranna avoimen yhteiskunnan ja moniarvoisen demokratian takeita. Näistä syistä ja koska kyseistä lakia on tarkistettava kiireellisesti, äänestin Euroopan parlamentin yhteisen päätöslauselmaesityksen puolesta.
costep_2009-12-15_14_20	Arvoisa puhemies, totean erityisistä rajoittavista toimenpiteistä, al-Qaidaan yhdistettävien yksilöiden ja ryhmien varojen jäädyttämisestä sekä Zimbabwen ja Somalian hallituksen jäseniin kohdistettavista toimista, että 5. marraskuuta komissio ja neuvosto ilmoittivat, että kun Lissabonin sopimus tulee voimaan, nämä ehdotukset perustuvat Euroopan unionin toiminnasta tehdyn sopimuksen 215 artiklaan pikemmin kuin sen 75 artiklaan. Sopimuksen 215 artiklassa todetaan, että neuvosto ilmoittaa parlamentille kaikista päätöksistä, joilla päätetään kokonaan tai keskeytetään talous- ja rahoitussuhteet ja niin edelleen. Sopimuksen 75 artiklassa kuitenkin tehdään selväksi, että sikäli kuin on tarpeen 67 artiklassa tarkoitettujen tavoitteiden saavuttamiseksi parlamentti ja neuvosto määrittelevät, toisin sanoen päättävät yhdessä rajoittavista toimenpiteistä luonnollisen henkilön tai oikeushenkilön, ryhmän tai muun kuin valtiollisen yhteisön omistamien tai hallussaan pitämien varojen, muun rahoitusomaisuuden tai saadun taloudellisen hyödyn jäädyttämiselle. Sopimuksen 67 artiklassa määritellään myös tavoitteet vapauden, turvallisuuden ja oikeuden alueen perustaksi. Siksi vaikuttaa selvältä, että terroristitoimintaan liittyvien ihmisten tai ryhmien kohdalla oikeusperustan neuvoston ehdotuksille asetukseksi olisi oltava 75 artikla. Zimbabwesta ja Somaliasta totean, että neuvosto ja komissio voisivat myös pohtia Stuttgartin juhlallista julistusta, jonka perusteella parlamentille tarjoutuu valinnainen kuulemismahdollisuus kansainvälisissä asioissa, myös silloin, kun perussopimuksissa ei ole tältä osin määrätty mitään. Arvoisa puhemies, minä vain selvennän kantaani. Haluan vaatia parlamentille lainsäädäntövallan käyttäjän roolia tässä ja nyt ja pyytää neuvostolta ja komissiolta aikaisempaa järkevämpää selvennystä. Tässä kaikki tällä kertaa.
costep_2009-12-16_9_23	Arvoisa puhemies, olen tyytyväinen siihen, että puheenjohtajavaltio Ruotsi on vahvistanut Euroopan unionin sitoutumista Afganistanin vakauteen ja kehitykseen tällä toimintasuunnitelmalla. Haluaisin luonnollisesti tietää enemmän tämän suunnitelman rahoituksesta Afganistanin osalta. Toinen Afganistanin kannalta hyvin tärkeä tapahtuma on tammikuussa Lontoossa pidettävä konferenssi. Siellä saamme kuulla Euroopan unionin ja sen jäsenvaltioiden tekemistä konkreettisista lupauksista. Myös Afganistanin hallituksen on määrä kertoa niistä monista sitoumuksista, joita sen on tehtävä esimerkiksi korruption ja huumekaupan torjunnan aloilla. Olen varsin huolissani tämän päivän lehdissä olleista uutisista presidentti Karzain eilen pitämästä korruptiota käsitelleestä puheesta. Hyvät parlamentin jäsenet, presidentti Obaman päätös lisätä sotilasjoukkojaan 30 000 sotilaalla on hyvin tuore. Lyhyesti sanottuna Afganistan on ratkaisevassa vaiheessa, ja Yhdysvaltojen ja Euroopan on toimittava hyvin koordinoidusti. Afganistanissa ei ole kyse vain afganistanilaisten hyvinvoinnista ja vapaudesta, vaan myös koko alueen ja Pakistanin kaltaisen tärkeän valtion vakaudesta. Kun otetaan huomioon al-Qaidan muodostama jatkuva uhka, kyse on myös meidän omasta turvallisuudestamme, kuten jo todettiin. Naton ja sen, mitä me kutsumme länneksi, uskottavuus riippuu myös pitkälti Afganistanissa saavutettavista tuloksista. Emme saa epäonnistua. Onnistuaksemme me tarvitsemme kuitenkin omien kansalaistemme tuen, kuten myös jo todettiin. Tämä tuki riippuu avoimuudesta ja selkeydestä. Meidän on selitettävä, että maanmiehemme Afganistanissa ovat vakavassa vaarassa, mutta meidän on myös korostettava siellä hoidettavan tehtävän tärkeyttä ja sitä, että se ei saa epäonnistua. Kuten olen todennut, kyse on monista tärkeistä seikoista.
costep_2010-02-25_4_39	Arvoisa puhemies, haluaisin myös käyttää tilaisuutta hyväkseni ja korostaa näkökohtia, joita eräät meistä pitävät olennaisina äänestettävässä mietinnössä. Niihin sisältyvät: ennalta varautumisen periaate, mikä on keskeinen ja välttämätön; kapasiteetin vähentäminen, mikä on ehdottoman tärkeä; julkisen tukipolitiikan rajoittaminen; ja valvomisen ja syytteeseenpanon tehostaminen sellaisista rikoksista, joihin syyllistyvät väärin toimivat ja muita samoihin toimiin kannustavat henkilöt. Syytteeseenpanossa on toimittava taipumattomasti ja hyvällä omallatunnolla. Meidän on kuitenkin myös edistettävä kestäviä pyyntivälineitä ja kestävää kalastusta, mikä merkitsee, että meidän on edistyttävä pienimuotoisen kalastuksen määrittelyssä. Tämä on asia, joka varmasti kaipaa täsmennystä. Haluaisin mainita myös naisten aseman ja heidän työnsä ansaitseman tunnustuksen. Olemme esittäneet tästä näkökohdasta myös tarkistuksia. Lopuksi minusta on tärkeää korostaa ja vaatia enemmän johdonmukaisuutta ja vastuuta kolmansien valtioiden kanssa tehtävissä kalastussopimuksissa. Esimerkiksi Marokon ja Guinean kanssa tehtävissä sopimuksissa tarvitaan tätä.
costep_2010-03-24_14_21	Arvoisa puhemies, Tiibetistä puhumisessa tänään on kyse oikeudenmukaisuudesta ja vastuusta. Olenkin eri mieltä niiden kanssa, joiden mielestä tämä asia ei aiheuta huolta. Olemme raportoineet tästä aiheesta jo vuosikausia, ja minua huolestuttaa huomata, että vaikka Tiibetin valtuuskunta ja etenkin Dalai-lama ovat ponnistelleet lujasti edistääkseen vuoropuhelua, lähentyäkseen Kiinan viranomaisia sekä löytääkseen oikeudenmukaisen ja kestävän ratkaisun konfliktiin, Kiinan viranomaiset haraavat jatkuvasti vastaan. Me Euroopan unionissa emme voi sietää tätä peliä enää, saatikka lietsoa sitä. Sen vuoksi minusta on tärkeää muistuttaa jälleen kerran paitsi tämän keskustelun kiireellisyydestä ja tärkeydestä myös siitä, että Kiina on nyt se, joka seisoo kestävän ratkaisun tiellä. Meidän on oltava selkeitä tässä suhteessa. Ainoa tapa, jolla Euroopan unioni voi johdonmukaisesti sitoutua ihmisoikeuksiin on se, että se myöntää tarpeen maksaa hinta myös liiketoiminnassa ja taloudellisessa mielessä. Muutoin se ei ole uskottava ihmisoikeusasiassa.
costep_2010-10-18_14_4	Arvoisa puhemies, liityin parlamenttiin 18 vuotta sitten. Silloin Euroopan parlamentti oli neuvoa-antava parlamentti. Se oli parlamentti, jolla ei ollut toimivaltuuksia. Tässä 18:n viime vuoden prosessissa olemme nähneet parlamentin muuttuvan neuvoa-antavasta parlamentista parlamentiksi, joka toimii täysimääräisesti yhteispäätösmenettelyssä. Hyvä ystävämme Francisco Lucas Pires, joka todisti tätä prosessia, sanoi, että sillä muutettiin keskusteleva parlamentti lakeja säätäväksi parlamentiksi. Siten teksti, jonka aiomme hyväksyä keskiviikkona, on komission ja parlamentin välistä puitesopimusta koskevien neuvottelujen huipentuma. Tunnustan, että kun kerron perheelleni, että olen menossa Strasbourgiin osallistumaan keskusteluun parlamentin ja komission välisestä puitesopimuksesta, minun on annettava heille sangen pitkä selitys. Se johtuu tietysti siitä, että näitä asioita ei ole kansallisissa parlamenteissa tai kansallisella tasolla, joten ihmiset eivät ymmärrä, miksi komission ja parlamentin välillä on saatava aikaan sopimus perussopimusten säännösten panemiseksi täytäntöön. Se on kuitenkin tehtävä. Se on tehtävä siitä erittäin perustavanalaatuisesta syystä, jonka Paulo Rangel ja komission jäsen Šefčovič ovat jo maininneet: koska haluamme olla tehokkaita. Puitesopimuksella pyritään pääasiassa ratkaisemaan kaikki käytännön esteet, joita lainsäädännön, parlamentin valvonnan ja menettelysääntöjen osalta voi ilmetä. Siksi katson, että se on hyvä yhdistelmä eurooppalaista demokratiaa. Maissamme harjoitetaan pikemmin sovittelevaa kuin kiistelevää demokratiaa. Sovittelevassa demokratiassa on älykästä löytää ratkaisu kaikkiin mahdollisesti ilmeneviin ongelmiin. Puitesopimus on siten väline, jolla estetään tulevat ongelmat ja tehdään perussopimusten säännöksistä todellisuutta. Koska meillä on uusi perussopimus, Lissabonin sopimus, sen täytäntöönpano on järkevää. Haluaisin onnitella Paulo Rangelia ja hänen johtamaansa ryhmää ja Euroopan komissiota, koska mielestäni he ovat saaneet aikaan erittäin järkevän sopimuksen. Sopimuksen sisältöä lukiessa ei voi olla hämmästymättä näkemyksistä, joita esitetään joissakin kansallisissa parlamenteissa ja joissa kysellään, onko se uhka neuvoston toimivallalle. Voi hyvänen aika! Neuvosto on todellakin toinen lainsäätäjä. Me todella haluamme antaa lainsäädäntöä ja annamme lainsäädäntöä paljon ja onnistuneesti ministerineuvoston kanssa. Me olemme tasavertaisia lainsäätäjiä. Meidän ei tarvitse saada minkäänlaista pientä etulyöntiasemaa. Haluamme, että tämä on tehokasta, ja mielestäni sopimus auttaa meitä saamaan sen aikaan. Haluaisin sanoa, arvoisa komission jäsen Šefčovič, että te tartuitte härkää sarvista - erittäin kiinteästi härkätaisteluun liittyvä ilmaus kotimaassani - kun sanoitte, että 6 ja 7 kohdan tulkinta päätöslauselmassa on parlamentin tulkinta kansainvälisten sopimusten ja kansainvälisten konferenssien osalta. Minusta siinä ei ole mitään kummallista. Puhumme tässä siitä, että parlamentille tiedotetaan ja että se osallistuu komission avulla ja neuvottelun avulla, ei mistään muusta. Mikä on tarkoitus? Tarkoitus on se, että tiedämme, mitä komissio on tehnyt, kun meidän on hyväksyttävä se täällä. Siksi - ja päätän puheenvuoroni pian, arvoisa puhemies - onnittelut teille molemmille. Mielestäni tämä on hyvä enne: kuten Casablancassa sanottaisiin, kauniin ystävyyden alku.
costep_2010-11-24_16_12	Arvoisa puhemies, Länsi-Saharaa koetelleet väkivaltaisuudet, jotka tuomitsemme voimakkaasti, aivan kuten pahoittelemme ihmishenkien menetystä ja vaadimme ihmisoikeuksien kunnioittamista, eivät saa toistua. Tarvitaan pysyvä, oikeudenmukainen ja molempia osapuolia tyydyttävä ratkaisu Yhdistyneiden Kansakuntien puitteissa nyt jo yli 30 vuotta jatkuneeseen konfliktiin, joka on ajanut tuhannet Saharan pakolaiset epätoivoon ja Euroopan unionille hyvin merkittävän naapurialueen epävakauteen. Tämän vuoksi kehotamme Marokkoa, joka on Euroopan unionin merkittävä ja luotettava kumppani, jonka kanssa meillä on yhteisiä intressejä ja suunnitelmia, kaksinkertaistamaan pyrkimyksensä vuoropuhelussa neuvotteluratkaisun löytämiseksi konfliktiin. Kehotamme myös Saharan kansaa ja sen edustajia rauhoittumaan, ja välitämme heille viestin solidaarisuudesta heidän tilanteessaan. Kehotamme heitä myös jatkamaan vuoropuhelua avoimella ja rakentavalla asenteella. Kehotamme Euroopan unionia liittymään Saharan ystävävaltioiden ponnisteluihin, myös kotimaani Espanjan, vuoropuhelun helpottamiseksi uskottavana neuvottelijana alueella. Marokon parlamentaarisen selvityksen käynnistäminen Saharan tapahtumista sekä se, että Marokon viranomaiset ovat valmiita tiedottamaan parlamentille siitä, mitä on tapahtunut, ovat merkittäviä merkkejä siitä, että meitä arvostetaan. Niillä ei kuitenkaan korvata kaikkien tiedotusvälineiden läsnäolon alueella mahdollistavaa avointa tiedotuspolitiikkaa. Päätöslauselma, jonka huomenna annamme, on tulos monimutkaisesta sopimuksesta, jossa näkyy parlamentin huoli vakaudesta Maghreb-maissa sekä ihmisoikeuksista. Se on myös osoitus siitä, että parlamentti tukee neuvotteluratkaisun löytämistä konfliktiin, ilman ennakkoedellytyksiä, mutta Yhdistyneiden Kansakuntien turvallisuusneuvoston päätöslauselmien pohjalta, joissa vahvistetaan Saharan kansan itsemääräämisoikeus.
costep_2010-12-13_15_2	Arvoisa puhemies, järjestin viime kuussa tässä parlamentissa terrorismin uhreja koskevan kuulemisen, johon osallistui parlamentin puhemies ja Euroopan kansanpuolueen (kristillisdemokraattien) jäseniä. Uhrit ovat turvautuneet meihin, heidän edustajiinsa Euroopassa, jotta takaisimme heille heidän oikeutensa, joita on poljettu niin monta kertaa heidän omassa maassaan, kuten Espanjassa, missä Rodríguez Zapateron hallitus edelleen valehtelee espanjalaisille neuvotteluprosessista terroristiryhmän kanssa, joka ei vieläkään ole luopunut aseistaan. Tämän vuoksi niinkin vakavia tapauksia, kuin Bar Faisánin vihjeenantoa, jossa terroristeja varoitettiin heidän suunnitellusta pidätyksestään, ei vieläkään ole tutkittu perusteellisesti. Demokraattiset hallitukset eivät voi kääntää selkäänsä terrorismin uhreilta, jotka ovat jo maksaneet korkeimman hinnan taistelussa vapaudesta. Parlamentin on vaadittava eurooppalaista peruskirjaa, jossa tunnustetaan uhrien oikeutetut vaatimukset, kuten se, että terroristien kanssa ei neuvotella ja että varmistetaan, että he kärsivät vankeusrangaistuksensa täysimääräisinä.
costep_2010-12-16_7_83	Yksi tärkeimmistä syistä, miksi en kannattanut mietintöä, on se, että siinä sekä ehdotetaan EU:n joukkojen välitöntä pois vetämistä että pidetään myönteisenä ja tuetaan EU:n toiminnan vahvistamista koskevia suunnitelmia. Lisäksi siinä kyseenalaistetaan tuskin lainkaan kansainvälisten turvallisuusjoukkojen (ISAF) roolia ja vakavia ihmisoikeusloukkauksia. Olen tyytyväinen siihen, että mietinnössä on kenraali Stanley McChrystalin lausunto, jossa hän toteaa, ettei Afganistanissa oleva Al-Qaidan läsnäolo ole niin laajaa, että se edellyttäisi joukkojen lähettämistä maahan. Myös se on mielestäni myönteistä, että mietinnössä vaaditaan poliisikoulutuksen siirtämistä mahdollisimman pian pois yksityisiltä toimeksisaajilta ja että johdanto-osan kappaleessa todetaan, ettei Afganistanin sodalle ole selkeää ratkaisua näköpiirissä tähänastisen militarismin ja sodanlietsonnan vuoksi. En kannattanut mietintöä, koska luja ja johdonmukainen sitoutumiseni rauhaa edistäviin arvoihin saa minut kritisoimaan tätä mietintöä, jonka henki ja painopiste ovat täydellisessä ristiriidassa EU:n ulkopolitiikan ja ulkosuhteiden demilitarisoimistarpeen kanssa.
costep_2011-05-12_10_2	Arvoisa puhemies, paljon kiitoksia myötätuntoisista tuen sanoistanne. Lorcan murhenäytelmän tuhot ovat selkiytymässä. Tällä hetkellä tiedämme, että kahdeksan ihmistä on kuollut, heidän joukossaan kaksi raskaana ollutta naista ja 12-vuotias poika, yli 250 on loukkaantunut ja 80 prosenttia taloista on kärsinyt vahinkoja. Tästä lähtien jonkin aikaa monet Lorcan asukkaista ovat siis kodittomia. Suuri osa Lorcan asukkaista on myös menettänyt työpaikkansa ja niiden myötä ovat menneet heidän toiveensa, odotuksensa ja mahdollisuutensa. Lorcan kaupungissa on 70 000 asukasta, joista 20 prosenttia on maahanmuuttajia, jotka kaupunki on vastaanottanut, ottanut asumaan ja pystynyt antamaan uuden elämän ja uuden tarkoituksen. Tiedän, että yhdessä Lorcan vanhat ja uudet asukkaat pystyvät instituutioilta ja kaikilta muilta saadun tuen avulla aloittamaan uuden matkan elämässään. Minun on myös pyydettävä, että Euroopan unioni ei jätä ketään syrjään vaan pystyy auttamaan kärsimään joutuneita, tunnustamaan heidän tuskansa ja pysymään heidän rinnallaan avaten heille sylinsä ja tarjoten mahdollisuuksia. Haluaisin kiittää teitä kaikkia hyvin paljon ja pyytää viettämään minuutin hiljaisen hetken. Suosionosoituksia
costep_2011-06-23_14_29	Arvoisa puhemies, äänestin tämän aloitteen puolesta, koska unioni tarvitsee vahvaa maatalouspolitiikkaa ilman leikkauksia, politiikkaa, joka perustuu kannattavien maatilojen edistämiseen ja elintarviketurvan, riittävän tarjonnan ja laadukkaan tuotannon varmistamiseen. Maataloutta on myös tuettava innovointien mahdollistamiseksi ja toimien kohdistamiseksi energian, veden ja maaperän tehokkaampaan käyttöön. Kaiken tämän lisäksi on toteutettava muunlaisia hallintatoimia, joiden ansiosta alan ammattilaisille voidaan maksaa oikeudenmukaisempia korvauksia; he muodostavat ryhmän, jonka on kehityttävä ja jatkettava oppimista koko työssäkäyntinsä ajan. Heille on taattava yksinkertaisemmat menettelyt, vähemmän byrokratiaa ja enemmän avoimuutta tavoitteisiin ja välineisiin nähden. On vastaavasti vahvistettava uuden YMP:n sitoutumista aktiivisiin viljelijöihin ja panoksiin, joita he tuottavat tuotannon ja maaseutualueiden tasapainoisen kehittämisen kannalta. Kannattavuus edellyttää lisäksi, että alaa koskevia politiikkoja mukautetaan Eurooppa 2020 -strategian tavoitteisiin. Tästä syystä on myös jatkettava talousarvioon liittyviä ponnisteluja.
costep_1997-01-15_14_12	Arvoisa herra puheenjohtaja, Euroopan ilmaliikenteen sujuvuuden parantaminen on hyvin moniulotteinen asia. Ilmaliikenne aiheuttaa ongelmia, joista suurimpia ovat melu- ja ympäristöhaitat. Ratkaisujen täytyy löytyä sekä kansalliselta tasolta että eurooppalaisesta yhteistyöstä. Tämä on erityisen tärkeää meille suomalaisille, koska olemme maantieteellisesti hyvin haavoittuvassa asemassa ilmaliikenteen ruuhkautuessa. Pitkillä lentomatkoilla myöhästymiset kertautuvat ja jatkoyhteydet vaikeutuvat. Cornelissenin vaatima integrointityö ongelmien ratkaisemiseksi yleiseurooppalaisen ilmaliikenteen hallintajärjestelmän avulla on kannatettavaa. Reittejä suoristamalla sekä Itä-Euroopan maiden siviili-ilmailun järjestelmiä kehittämällä tilannetta voidaan helpottaa. Suomen näkökulmasta etenkin Baltian maiden liittäminen nykyistä lujemmin eurooppalaiseen lennonjohtoyhteistyöhön on erityisen kannattavaa. Pitäisi myös pohtia mitä voidaan tehdä etenkin entisen Neuvostoliiton tasavaltojen lentokaluston modernisoimiseksi ja lentoturvallisuuden parantamiseksi, mm. lennonjohdon yleiskielen, englannin, osaamista tulisi parantaa pilottien piirissä. Tässä tikittää hiljainen aikapommi, jonka purkamiseen unionin on uhrattava pikaisesti yhteisiä varojaan TACISja PHARE -ohjelmien tapaan. Tilannetta on tarkasteltava myös kansallisella tasolla. Eurocontrolin ja ATM:n, joiden toimintaan Suomikin osittain osallistuu, tuomat koordinointihyödyt ovat kiistattomat. Ne eivät kuitenkaan ole kyenneet yhdenmukaistamaan jäsenmaidensa lennonjohtojärjestelmiä ja lisäämään niiden turvallisuutta. Suomi on toistaiseksi pysytellyt ainoana EU:n jäsenmaana Eurocontrolin ulkopuolella. Syynä on ollut pelko mm. kotimaan reittien kustannusten noususta, sotilasilmailun kontrolloinnista sekä harvaan liikennöityjen kenttien tukemisen vaikeutumisesta. Suomi, EU:n pohjoisin ja itäisin maa, on melko suuri, mutta harvaan asuttu, joten tiheän ja hyvin toimivan kansallisen lentoverkoston ylläpitäminen on Suomelle elintärkeää. Keskittämisestä huolimatta suurin vastuu on jokaisella valtiolla itsellään. Jokaisen maan on itse kannettava vastuunsa ja investoitava esimerkiksi keräämiään reittimaksuja sujuvan toiminnan varmistamiseksi omassa ilmatilassaan. Ratkaisu ei löydy pelkästään eurooppalaiselta yhteistyöfoorumilta vaan läheltä niitä ihmisiä, jotka kärsivät ruuhkaisen ilmatilan aiheuttamista saaste- ja meluhaitoista.
costep_1997-10-21_8_9	Arvoisa puhemies, hyvät kollegat, kiitän aluksi herra Tappinia laajasta hyvin valmistellusta mietinnöstä, jossa nostetaan esiin ongelmakohtia koskien komission vihreää kirjaa julkisista hankinnoista. Mietintö on varsin tärkeä jo siksi, että julkisten hankintojen markkinoiden osuus EU:n bruttokansantuotteesta on, kuten äsken sanottiin, 720 miljardia ecua. Julkiset hankinnat maksetaan julkisesti eli markkinat ovat vastuussa kuluttajille. Näinhän Tappin toteaa. Tehokkaiden julkisten hankintojen sanotaan edistävän teollisuuden kaupan mahdollisuuksia hyödyntää yhteismarkkinoita parantavan eurooppalaisten yritysten kilpailumahdollisuuksia maailmanmarkkinoilla. Komissio on joutunut kuitenkin myöntämään, että unionin omat julkiset hankinnat eivät ole toimineet niin tehokkaasti kuin on odotettu. Keskeinen syy tilanteeseen on komission muhkurainen hallinnointi myös se, että jäsenvaltiot eivät ole ottaneet tarpeeksi kattavasti julkisia hankintoja koskevia direktiivejä oman kansallisen lainsäädäntönsä osaksi. Julkiset hankinnat ovat olleet unionin alueella pk-yritysten ulottumattomissa. Pk-yrityksiin on kuitenkin panostettava juuri nyt, sillä pk-sektori nähdään yhtenä tärkeimpänä työllisyystilanteen helpottajana. Yhdyn täysin herra Tappinin esitykseen, jossa vedotaan pk-yritysten henkilökunnalle tiedottamisen sen kouluttamisen puolesta. Näiden yritysten markkinoille pääsyn tiellä ovat myös hankintayksiköiden maksujen viivästymiset. Näihin epäkohtiin on meidän täällä parlamentissa ainakin voitava vaikuttaa. Komission julkisia hankintoja koskevan toimintapolitiikan keskeinen heikkous on siinä, että julkiset hankinnat nähdään ainoastaan välineinä sisämarkkinoiden toteuttamisessa. Näitä tarkastellaan lähes yksinomaan yksityisen elinkeinoelämän näkökulmasta. Komission asiakirjassa ei myöskään ole minkäänlaista arviota siitä, miten kilpailupolitiikka tukee julkisten palvelujen saatavuuden, laadun kustannustehokkuuden kehittämistä. Kuitenkin julkiset hankinnat ovat nimenomaan julkisen viranomaisen muuta hallinto- palvelutoimintaa. Komissio tarkastelee myös varsinaista hankintamenettelyä siihen liittyviä ongelmia yksinomaan tuottajan, eli yksityisen sektorin näkökulmasta. Tilaajan eli julkisen sektorin, toisin sanoen julkisten viranomaisten, tarpeita ei ole otettu huomioon. Julkisia hankintoja koskeva kilpailuttaminen on myös nurinkurinen henkilöstön kannalta. Julkista hankintamenettelyä tulisikin kehittää siten, että hankinnan kohteena olevissa palveluissa työskentelevien työsuhdeturva työehtoihin liittyvät etuudet voidaan ottaa huomioon kilpailuttamisen yhteydessä. Suurtyöttömyyden oloissa julkisia hankintoja tulisi lisätä. Silloin otettaisiin huomioon markkinavoimat työmarkkinavoimat; siis työllisyys-, sosiaali- ympäristöpolitiikka on otettava mukaan tähän prosessiin.
costep_1997-11-19_7_3	Arvoisa puhemies, minäkin äänestin tätä päätöslauselmaa vastaan. Syynä on se, että en usko, että hallitusten välinen konferenssi on enää oikea menetelmä kehittää Euroopan unionia. Se on epäonnistunut monessa suhteessa. Uskon sen johtuvan muun muassa siitä, että Euroopan parlamentti ei pääse vaikuttamaan riittävällä tavalla sopimuksen muutoksiin. Europol on hyvä esimerkki siitä, että kansalaisten oikeusturva vaarantuu, kun hallitukset eivät halua antaa riittävästi demokraattista valvontaa Euroopan parlamentille eivätkä myöskään kansallisille parlamenteille. Toinen esimerkki hallitusten välisen konferenssin kyvyttömyydestä ratkaista näitä perustavanlaatuisia ongelmia on Emu. Kysymys on siitä, että talous- ja rahaliittoa rakennettaessa on luotu mitä federalistisin osa Euroopan unionia, mutta sitä kuitenkin aiotaan hallinnoida niin kuin se olisi hallitusten välinen projekti. Siinä demokratiavaje ja tulevan keskuspankin kontrollin puute on todella selkeä. Mielestäni olisi siirryttävä tällaiseen perustuslakiprosessiin, jossa myös kansalaisten suorat oikeudet olisivat tärkeä keskustelun aihe.
costep_1998-01-14_10_6	Arvoisa puhemies, valiokunnassa kannatin mietinnön hylkäämistä ja tässä perusteluja: Esittelijä Sainjon puhuu tietoyhteiskunnasta. Sen avulla hän häivyttää näkyvistä talousjärjestelmän, joka on globaalinen kapitalismi. Mietinnössä puhutaan talouselämän lainalaisuuksista kertomatta mistä oikein on kysymys. Unohdetaan, että talouselämän lainalaisuudet ovat pääomalogiikkaa. Pääomalle on aina saatava korkein mahdollinen tuotto. Kapitalismi on sekä pääoman arvonlisäysprosessi että sen ympärille rakentunut järjestysyhteiskunta. Euroopan unioni on kapitalismin nykyinen olomuoto Euroopassa. Massatyöttömyys on osa tätä järjestelmää, jossa eurooppalaiset poliitikot tuottavat pääomille vapaan toimintaympäristön riistää ja keinotella. Sitä kulttuuria me viemme muihin maihin yritysten siirtymisinä ja suorina investointeina. Mietinnössä pääomalogiikka eli voitontavoittelu on mystifioitu ja markkinoita pyhitetään. Esittelijältä on päässyt unohtumaan, että markkinoiden vapaus on usein ristiriidassa ihmisarvon kanssa ja jopa edellyttää ihmisarvon polkumyyntiä. Se selittää yritysten siirtymistä sinne, missä pääoman tuotto on paras. Sen, että kapitalismi yhdenmukaistaa ja samanlaistaa, on viimeksi oppinut Aasia, jolle se on ollut vieras kulttuuri. Kapitalismi ei ole sivistystä tai humanismia, vaan raakaa voitontavoittelua keinoista välittämättä. Miettikääpä tätä: maailmassa on nyt kierrossa kuusikymmentä kertaa enemmän irtonaista rahaa kuin sitä tarvitaan maailmankaupan maksusuorituksiin. Yrityssiirrot ovat osa sähköisen kapitalismin nykymenoa; tätä maailmankasinoa, jossa panoksena on usein köyhän ihmisen ihmisarvo.
costep_1998-02-20_5_10	Arvoisa puhemies, on kiistatonta, että unionin alueella on tapahtunut viljan vientituen väärinkäyttöä. Se on yksi maatalouspolitiikan mätäpaiseita lihakaupan väärinkäyttötapauksia unohtamatta. On esimerkiksi aivan uskomatonta, että vapaiden markkinoiden viljaa ja interventiorahoitettua viljaa on voitu varastoida samoihin varastoihin. Kiinnitän herra Giansilyn mietinnön mukaisesti huomion Espanjan ja Portugalin maissikiintiöihin. On ilmeistä, että tuontimaissia on ainakin Portugalissa sekoitettu Euroopan unionin maissiin huomattavalla voitolla. Epäkohta ei jää tähän, vaan tulee esille myös Agenda 2000 -neuvotteluissa. Väärinkäytöksen mahdollisuutta yritetään siellä ilmeisesti poistaa tekemällä maissin viljely Euroopan unionin alueella kannattavammaksi. Kun kysymyksessä on Euroopan unionin maatalouden nollasummapeli tai suoranainen alasajo laajentumisen rahoittamiseksi, maissikiintiöiden aikaansaamaa ongelmaa ollaan Agenda 2000 -neuvotteluissa panemassa maksuun Suomen maidontuottajille. Se ei käy. Muiden väärinkäytöksiä ei saa maksattaa meidän viljelijöillämme, komissaari Fischler.
costep_1998-04-29_14_5	Arvoisa puhemies, arvoisa komissaari, ryhmäni puolesta haluan kiittää ja onnitella Monfilsia erinomaisesta mietinnöstä. Melina Mercourin aloitteesta kolmetoista vuotta sitten syntynyt kulttuurikaupunkitapahtuma on ollut kiistaton menestys. Vuoteen kaksituhatta mennessä unionin kaikki jäsenmaat ovat saaneet oman kulttuurikaupunkivuotensa. Suomi tosin ainoana jäsenmaana joutuu jakamaan kulttuurivuotensa kahdeksan muun kaupungin kanssa. Tälle asialle ei sinänsä voi mitään, mutta olen vahvasti sitä mieltä, että myös Suomi, ja ehkä voisi sanoa erityisesti Suomi, suhteellisen tuntemattomana uutena jäsenmaana olisi tarvinnut oman kulttuurikaupunkiaseman. Helsinki olisi myös oman kulttuurivuotensa ansainnut, kun ajattelee kaupungin kansainvälisesti tasokasta, mutta samalla omaperäistä kulttuuritarjontaa ja sitä vahvaa kulttuurityötä, jota nyt tehdään vuotta 2000 varten. Kulttuurikaupunkivuoden jakaminen monien kesken vesittää kunkin kaupungin mahdollisuuksia nousta näkyvästi esille kulttuurinsa kehittämisessä. Tulevassa ohjelmassa kulttuurikaupunkiasema ja -vastuu onkin annettava selkeästi vain yhdelle kaupungille kerrallaan. Kulttuurikaupunkihankkeen tärkein anti on lopulta sen pysyvä yhteiskunnallinen vaikutus, ja siksi on välttämätöntä pyrkiä saamaan laaja yleisö mukaan tapahtumiin, osallistumaan ja saamaan herätteitä. Silloin toiminnallinen ja luova vaikutus jatkuu kulttuurivuoden jälkeenkin. Kulttuurivuoden on perustuttava pääosin kaupungin omille voimavaroille ja omiin erityispiirteisiin, historiaan ja muutoksen haasteisiin. Omalle kulttuuripohjalle voi sitten rakentaa valittua teemaa tukevaa kansainvälistä vuorovaikutusta ja tarjontaa. Pysyvien kulttuuriyhteistyöhankkeiden syntyminen on keskeisiä unionitason tavoitteita.Vaikka yhteistyö eri kaupunkien välillä on tavoiteltavaa, on siis yhden kaupungin päävastuu tärkeä, ja kaupunkihan voi halutessaan hakea luontevan kumppanin kulttuurivuotta toteuttamaan sijaintinsa ja historiansa tai kulttuurisuhteidensa perusteella, esimerkiksi jostakin hakijamaasta. Toivon, että komissio jatkaisi ja edelleen kehittäisi Euroopan kulttuurikuukausihanketta, joka on erinomainen mahdollisuus esimerkiksi assosioituneille maille kehittää kulttuurista perintöään ja luovaa toimintaansa.
costep_1998-06-16_13_11	Arvoisa puhemies, yllättävän vähälle huomiolle on jäänyt se, että uusiutuvien energialähteiden käytön lisääminen on myös turvallisuuspolitiikkaa. EU:n riippuvuus tuontienergiasta kasvaa. Kahdenkymmenen vuoden kuluttua 94 prosenttia öljystä, 80 prosenttia kivihiilestä ja 75 prosenttia maakaasusta tuodaan alueilta, jotka hyvin usein ovat epävakaita. Myös tämä puoltaa uusiutuvien energiavarojen käytön lisäämistä. Näköpiirissä on kuitenkin ristiriita hyvän tavoitteen ja riittämättömien keinojen välillä. On aivan selvä, että nykyisellä vauhdilla ei päästä viidentoista prosentin osuuteen uusiutuvissa energiavaroissa eikä pystytä alentamaan kasvihuonekaasujen päästöjä kahdeksaa prosenttia vuoteen 2012 mennessä. Erityisen suuri ristiriita on, kuten täällä on tullut esille, Valkoisen kirjan ja Agenda 2000 -ohjelman välillä. Asia on sillä tavalla, että biomassan käytön lisääminen on ennen muuta maatalouspolitiikkaa eikä energiapolitiikkaa. Itse suosisin mieluummin aurinkolämpöä ja maalämpöä.
costep_1998-06-17_17_7	Arvoisa puhemies, minä huomaan, että edellinen puhuja on oppinut lukemaan, mutta hän ei ole oppinut lopettamaan lukemista. Olemme saaneet vastikään todisteita siitä, miten Pakistan ja Intia ovat salakuljetuksen, petoksen, varkauden ja lahjonnan avulla saaneet käyttöönsä materiaalia ydinpommin valmistamista varten. Minä en väitä, että ydinvoimala on ydinpommi, mutta ydinvoimalobby Euroopassa osallistuu siihen samaan salaamiseen ja julkiseen valehteluun, joka on ollut ominaista uusille ydinasevaltioille niiden hankkiessa käyttöönsä pommin. Toivoisin, että Euroopan kansalaiset voisivat luottaa ydinvoimalan käyttäjiin, niin että ydinvoimaloista ei aiheutuisi kansalaisille vaaraa. Perusongelma on se, että ydinvoimaloissa tuotetaan käytettyä polttoainetta. Se on lopputuote, jolle ei ole sijoituspaikkaa. Sen takia sitä joudutaan kuljettamaan edestakaisin ja on mahdollista, että kaikki Euroopan käytetty ydinpolttoaine on tänä päivänä loppusijoituksen näkökulmasta väärässä paikassa ja että kaikkea sitä joudutaan vielä kuljettamaan edestakaisin. Tämän takia komissiolta on vaadittava nopeita toimenpiteitä, niin että voitaisiin vähitellen valmistautua ydinjätteen loppusijoittamiseen.
costep_1998-10-05_4_24	Arvoisa puhemies, d'Ancona on tehnyt perinpohjaista työtä mietinnön valmistelemiseksi. Tämä toinen mietintö on selkeästi edeltäjäänsä rationaalisempi, maltillisempi ja ennen kaikkea rakentavampi. Uskon, että d'Anconan mietintöjen pitkä ja myrskyisä parlamenttikäsittely on vahvistanut useimpien käsitystä siitä, ettei huumeidenvastaista taistelua voida voittaa esittämällä EU:n jäsenvaltioiden huumelainsäädännön harmonisointia pelkästään liberaalin huumepolitiikan ehdoilla. Me kaikki olemme omalla tavallamme huumeiden käytön uhreja. Jäsenmaiden yhteistyön huumeidenvastaisessa taistelussa pitää olla aktiivista, ei reaktiivista. Keskittyminen huumausaineiden käytön aiheuttamien haittojen torjumiseen ei ole oikea tie. Keskustelu synteettisistä huumeista on osoittanut, että EU:n olisi keskityttävä erityisesti lapsiin ja nuoriin kohdistuvaan valistustyöhön. Taistelu erilaisia nuorison muotihuumeita kuten synteettisiä ekstaasihuumeita vastaan on ainoa tapa pitää huumeiden käytön aloittamiskynnys korkeana. Viranomaisten välistä tietojenvaihtoa ja yhteisten tietokantojen perustamista uusien huumausainekoostumusten rekisteröimiseksi pitäisi pikaisesti kehittää ja laajentaa myös EU:n rahoituksen turvin. Arvoisa puhemies, olisin vielä lopuksi huomauttanut, että mielipiteen ilmaisut lehterillä ovat mielestäni kiellettyjä.
costep_1999-03-22_5_55	Arvoisa puhemies, Euroopan unionin komissiohan erosi, koska komission toimia tutkinut riippumaton asiantuntijakomitea totesi komissiota johdetun huonosti. Puheenjohtaja Santer teki aivan oikeat johtopäätökset ja otti vastuun siitä. Tämä prosessi on osoittanut sen, että oli erittäin tärkeätä perustaa tämä riippumaton asiantuntijakomitea, koska vain sen työn kautta olemme päässeet käsiksi todellisiin ongelmiin. Ilman tätä työtä me olisimme ikään kuin pyyhkäisseet asiat maton alle sillä, että olisimme saaneet pari kolme komission jäsentä erotettua ikään kuin malliksi. Kun nyt luemme tätä raporttia, vaikuttaa siltä, että tuskin olisimme edes onnistuneet erottamaan kaikkia oikein perustein. Meidän on kuitenkin pidettävä mielessä se, että tulevaisuudessa tarvitsemme hyvää yhteistyötä neuvoston kanssa. Uusi komissio on nimitettävä pikaisesti. Oli erittäin hyvä kuulla neuvoston puheenjohtajavaltion edustajan kertovan, että Amsterdamin sopimusta kunnioitetaan tässä yhteydessä. Näitä valtakuvioita punnittaessa on kuitenkin syytä muistaa, että tulevan Berliinin huippukokouksen tärkein asia on Agenda 2000 -asiakirjan hyväksyminen, ja nykytilanteessa on erittäin tärkeää, että Berliinissä onnistutaan. Täällä on käytetty puheenvuoroja myös sen puolesta, ettei uudessa komissiossa voisi olla nykyisen komission jäseniä. Mielestäni tätä on tutkittava lähtien siitä, mitä me haluamme komissiolta. Tavoitteena tulee olla komission toiminta- ja hallintokulttuurin parantaminen, ja komission jäseniksi on saatava henkilöitä, jotka kykenevät tämän tekemään. Nykyistä tilannetta on käytettävä hyväksi. On saatava aikaa ja voimaa uudistuksiin ja sellaiset henkilöt johtamaan uudistusta, jotka todella kykenevät sen tekemään.
costep_1999-04-12_4_26	Arvoisa puhemies, Amsterdamin sopimuksen voimaantulo ensi kuussa antaa unionille paljon nykyistä enemmän liikkumavaraa toimia aktiivisesti sisämarkkinoiden toimintakyvyn tehostamiseksi. Tämä on hyvä asia, mutta ongelmana on, ettei unionin jäsenmailla ole toistaiseksi ollut tarpeeksi selkeää visiota siitä, miten kolmannen pilarin yhteistyötä voitaisiin tehokkaimmin kehittää. Esimerkiksi unionin ulkorajojen valvontastandardeissa on luvattoman suurta hajontaa eri jäsenmaiden välillä. Sisämarkkinoilla rehottavat ongelmat, kuten huumekaupan kasvu ja huumausainetarjonnan monipuolistuminen, ihmisten salakuljettaminen ja kaikkien ongelmien yhteinen osasyy, unionin ulkorajojen valvonnassa esiintyvät puutteet, edellyttävät Europolin roolin kasvattamista tulevaisuudessa vieläkin laajemmaksi kuin Amsterdamin sopimuksessa säädetään. Europol ei saa jäädä pelkäksi byrokraattiseksi keskusvirastoksi. Mikäli EU:n poliisi- ja tulliyhteistyötä ei kyetä tiivistämään, sisämarkkinoille ei voi ennustaa ruusuista tulevaisuutta etenkin kun esimerkiksi unionin tuleva itälaajentuminen aiheuttaa joka tapauksessa lisäpaineita ja ennenkokemattomia haasteita sekä unionin ulkorajojen valvonnalle että järjestäytyneen rikollisuuden vastaiselle työlle. Europolilla pitää olla laajoja toimivaltuuksia tutkinta-asioiden koordinoinnissa, jolloin sillä olisi mahdollisuus kytkeä kaikki Euroopan valtiot, myös EU:n jäsenyyttä hakeneet Itä-Euroopan maat, mukaan yhteistyöhön heti sopimuksen voimaantultua.
costep_1999-04-13_9_11	Arvoisa puhemies, täällä on jo hyvin monelta taholta todettu, että meillä on vielä paljon tehtävää saavuttaaksemme ilmansuojelun tavoitteet, joihin kuitenkin olemme sitoutuneet sekä yhteisönä että jokainen jäsenmaa erikseen. Siksi kaikki mitä on tehtävissä, on tehtävä, ja yksi esimerkki siitä, että voimme tehdä enemmän kuin mihin komissio on ollut valmis, on tämä Oomen-Ruijtenin ympäristövaliokunnan puolesta tekemä mietintö suurista polttolaitoksista. Mietinnön parasta antia on mielestäni se, että siinä otetaan myös vanhat eli ennen vuotta 1987 käyttöön otetut laitokset yhteisen lainsäädännön ja yhteisten raja-arvojen piiriin. Ellei näin tehtäisi, olisi tämä direktiivi ikään kuin tyhjän päällä, koska näiden laitosten elinikä on hyvin pitkä, ja jos emme ulota direktiiviä vanhoihin laitoksiin, eivät vaikutukset ilmanpäästöihin olisi juuri minkäänlaisia. Kannatan siis erittäin lämpimästi tätä, että myös vanhat laitokset ovat mukana. Mutta meidän on pidettävä myös huolta siitä, että vaatimukset ulotetaan hakijamaihin, minkäänlaista vapaamatkustusta ei tällä alalla voida sallia; se tietenkin vaatii resurssien suuntaamista tämän tavoitteen saavuttamiseksi. Olen myös sitä mieltä, että meidän tulee tehostaa biopolttoaineiden käyttöä ja yhteistä lämmön ja sähkön tuotantoa, mutta biopolttoaineiden osalta mielestäni on lähdettävä siitä, että niille sopivat samat raja-arvot kuin muillekin polttoaineille.
costep_1999-09-16_7_6	Arvoisa puhemies, arvoisat kollegat, on ehkä syytä muistuttaa, että onhan Venäjällä tapahtunut paljon: yli 5000 ydinkärkeä on poistettu käytöstä, Venäjälle on luotu demokraattisia instituutioita ja siellä on tiedotusvälineitä, jotka pystyvät arvostelemaan hallitusta ja uskaltavat tehdä niin. Tosin nämä tiedotusvälineet ovat yhä enemmän siirtymässä harvojen käsiin, juuri niiden tahojen, jotka ovat edellisen puhujan muistuttamalla tavalla siirtäneet yhteistä omaisuutta omiin käsiinsä. Samalla on kuitenkin muistettava, että Venäjän johto on ensisijaisesti ja suoraan vastuussa omalle kansalleen eli itse venäläisille. Haluaisin puuttua tähän säälimättömään terrorismikampanjaan, pommikampanjaan, jonka viimeisin räjähdys tapahtui eilen illalla. Tällä toiminnalla on tarkoitus luoda epävakautta koko alueelle, koko laajalle vyöhykkeelle, ja se tapahtuu hyvin hankalaan aikaan. Venäjällä on kahdet vaalit edessä, tilanne on varsin jännittynyt, maalla on sairas presidentti ja koko talous on vaikeuksissa. Meidän on syytä tuomita, niin kuin täällä teimmekin, ne valtiot, jotka auttavat näitä terroristeja luomaan uutta epävakautta alueelle, jossa sitä on jo ennestäänkin riittävästi. Venäjällä ei ole kuitenkaan kyse ensisijaisesti rahoituskriisistä. Venäjällä on poliittinen kriisi, ja se on jatkunut siitä asti, kun maa vaihtoi suuntaa. Me kyllä havaitsemme tämän poliittisen kriisin syyt, mutta tilanne ei ratkea rahalla, vaikka sitä syydettäisiin Venäjälle kuinka paljon tahansa. Me olemme nähneet, miten rahalle käy: sille käy aika huonosti. Lännen kannalta haluan oikeastaan tuoda esille erään toisen asian. Meillä ei sittenkään ole selvää politiikkaa Venäjään nähden, vaikka meillä on paksu kumppanuus- ja yhteistyösopimus. Olemme monella tavalla harjoittaneet yhteistoimintaa ja tuemme demokratiaa ja kansalaisyhteiskuntaa Venäjällä, mutta siitä huolimatta emme ymmärrä Venäjää. Eräs syy siihen on se, ettemme tunne käytännössä kovin hyvin venäläisiä poliitikoita. Olemme keskittyneet yhteen ihmiseen tai yhteen koriin, yhteen itse asiassa melko kapeaan vallassa olevaan ryhmään. Tästä seuraa, että me aina joudumme yllätetyksi Venäjän tapahtumien suhteen. Meidän täytyisi siis laajentaa poliittista kontaktipintaa Venäjään, ja tätä kautta voisimme ymmärtää paremmin siellä tapahtuvat yllättävät käänteet. Mehän tiedämme, että niin meidän raha- kuin ruoka-apummekin on melkoiselta osalta valunut juuri niille, joille emme sitä ole tarkoittaneet. Tähän on syynä Venäjän eliitti, jota emme ole tarttuneet niskasta kiinni. Minusta meidän pitäisikin itse selvittää, miten esimerkiksi Euroopan Venäjälle myöntämän elintarvikeavun kuljetuskilpailu järjestettiin. Havaitsin, että siellä on joitakin ongelmia, ja pyytäisinkin komissiota selvittämään tätä asiaa. Tässä tilanteessa on kuitenkin syytä lisätä yhteistoimintaa Venäjän kanssa eikä lopettaa sitä. Tärkeää on pohjoinen ulottuvuus, lääkehuolto, pohjoiset alueet ja niin edelleen. Nyt Venäjä tarvitsee meiltä erittäin konkreettisia yhteistoimintaesityksiä, ja siksi pidänkin pohjoisen ulottuvuuden näkökantaa tärkeänä ja toivon komissiolta toimenpiteitä.
costep_1999-10-06_6_35	Arvoisa puhemies, hyvä ystäväni ministeri Sasi, maailmankaupan vapauttaminen valmistautuu ottamaan suuren askeleen Seattlessa. EU on eurooppalaisen integraation myötä kasvanut keskeiseksi globaaliksi talouden vaikuttajaksi, jolle vain laaja neuvottelukierros antaa riittävät mahdollisuudet vakaan talouskasvun turvaamiseksi. Neuvottelujen asialistan monista tärkeistä teemoista palvelukaupan vapauttaminen on haasteellisin. Euroopan unioni on maailman suurin toimija palvelujen kaupan alalla. Palvelujen osuus BKT:stä on Euroopan unionissa suhteellisesti suurin ja lisäksi kasvaa koko ajan; ja hyvä näin. Palvelukaupan vapauttamisen suurimpia esteitä on julkisen sektorin sopimustarjouksia koskevan globaalin säännöstön puute. Kansainvälisillä yrityksillä on oltava yhtenevät mahdollisuudet tehdä sopimustarjouksia ja julkinen sektori on avattava kansainväliselle kilpailulle. Myös globaalin kaupankäynnin pelisääntöjä on tarkennettava tavoitteena markkinatoimijoiden oikeuksien turvaaminen. Tekijänoikeussäännöstön kansainvälistä vertailtavuutta täytyy samaten tuntuvasti kehittää. Neuvottelujen keskeinen tavoite on varmistaa tarjottujen palveluiden laatu. Mikäli eurooppalaiset markkinat avataan, on ulkomaisen tarjoajan saavutettava sama laatutaso kuin Euroopassa. Mahdollisten laatutason valvontamekanismien on oltava toimintaperiaatteiltaan selkeitä ja tiedotukseltaan mahdollisimman avoimia. Erityisen tärkeää on, että nopeasti kehittyvät tietoyhteiskunnan palvelut otetaan sopimuksen piiriin. Eurooppalaisen modernin palvelukaupan kehittymisen etu on, että informaatioteknologian kaupallisen hyväksikäytön lisääntymisen hyödyt maksimoidaan. Sähköistä kaupankäyntiä on selkeästi helpotettava, ja kaupankäynnin sääntely ja verotus on pidettävä vähimmäistasolla. Neuvotteluissa on pystyttävä varmistamaan elektronisen kaupankäynnin vapaa ja dynaaminen kehitys ja turvaamaan eurooppalaisen kaupankäynnin kehitysmahdollisuudet myös ensi vuosituhannella.
costep_1999-10-06_7_7	Arvoisa puhemies, toivotan Vihreät/Euroopan vapaa allianssi - ryhmän puolesta neuvoston puheenjohtajan ministeri Hassin ja komission jäsen Wallströmin tervetulleeksi. Parlamentin on syytä antaa teille molemmille täysi tuki teidän pyrkiessänne sisällyttämään ilmastomuutoskysymyksen Euroopan unionin kaikkeen politiikkaan. Tiedämme, että Helsingin huippukokouksessa tehdään hyvin ratkaisevia päätöksiä siitä, miten ympäristönäkökohdat yleensä ja eritoten ilmastokysymykset otetaan huomioon. Komission jäsen Wallström mainitsi kollegaansa Montia koskevan erittäin positiivisen asian. Kilpailuasioista vastaava komission jäsen on siis valmis tutkimaan sitä, miten subventiot ja veroluonteiset maksut vaikuttavat ilmastokysymyksiin. Parlamentin julkilausumaluonnoksessa korostetaan voimakkaasti sitä, että on vähennettävä niitä valtavia subventioita, joita tällä hetkellä annetaan fossiilisille polttoaineille. Uskon, että komission jäsen Monti tulee käymään tämän asian kimppuun. Ehkäpä voimme sitten ohjata subventiot sellaisiin tarkoituksiin, jotka edistävät unionin tarkoitusperiä ja erityisesti kestävää kehitystä. Kannatan myös ajatusta, että meidän on voimakkaasti yritettävä saada markkinavoimat toimimaan ilmastonmuutoksen pysäyttämiseksi. Siinä ei voida aliarvioida energiaverojen merkitystä. Sisämarkkinoista vastaava komission jäsen Bolkestein kertoi eilen parlamentille, että myös hän aikoo puuttua tähän kysymykseen, mutta valitettavasti hän totesi tarvitsevansa vielä vuoden vakuuttaakseen Espanjan siitä, että energiaverotusta todella tarvitaan. Olisin kiinnostunut kuulemaan komission jäsenen ja neuvoston puheenjohtajan käsityksiä siitä, miten yhteinen energiavero etenee, koska ilman sitä Euroopan unioni ei voi toteuttaa tavoitteitaan.
costep_1999-11-15_4_6	Arvoisa puhemies, kollega Lange on taas tehnyt erittäin hyvän mietinnön, jolla tullaan vaikuttamaan huomattavasti ilman laatuun, ja meidän ryhmämme tukee varauksetta hänen mietintöään. Rekat ja linja-autot aiheuttavat yhä suuremman osan ilmansaasteista siitä syystä, että me olemme tehneet todella paljon henkilöautojen päästöjen suhteen, ja tässä me olemme käyttäneet myös polttoaineen laadun parantamista ja verohelpotuksia, niin kuin rouva Myller äsken sanoi. Ensimmäisessä käsittelyssä parlamentti sai hyvin menestyksekkäästi läpi tiukat raja-arvot hiukkaspäästöille, jotka ovat erittäin vaarallisia terveydelle. Ympäristöministerit ottivat sitten parlamentin ehdotuksen omakseen, ja nyt meidän tehtävämme on vaatia teollisuudelta yhtä tiukkaa linjaa typen päästöjen suhteen. Teollisuus tarvitsee riittävästi aikaa, ja tässä teollisuus saa varmasti riittävästi aikaa valmistautua tähän teknologian muutokseen. Insinöörit ovat ennenkin olleet hyvin kekseliäitä, ja luotan siihen, että oikeat tekniikat saadaan käyttöön vuoteen 2006 mennessä.
costep_1999-12-14_3_10	Arvoisa puhemies, arvoisa neuvoston puheenjohtaja, arvoisa komission puheenjohtaja, ryhmäni haluaa ensinnäkin antaa tunnustuksen Suomen puheenjohtajavaltion edustajille siitä, että te olette suhteessa Euroopan parlamenttiin parantaneet monilla aloilla avoimuutta ja tiedonkulkua. Me olemme saaneet Suomelta paljon paremmin tietoa kuin aikaisemmilta puheenjohtajavaltioilta, mikä on tietenkin tärkeää kun Euroopan parlamentin ja neuvoston suhteet tulevat vahvistumaan Amsterdamin sopimuksen perusteella. Huippukokouksen päätelmissä todetaan tyytyväisinä, että komissio aikoo vihdoinkin tammikuussa antaa ehdotuksen siitä, millä ehdoilla kansalaiset voivat saada toimielinten asiakirjoja. Haluaisin kertoa, että tämä asetusluonnos on vuotanut julkisuuteen, ja se on huolestuttava. Se ei toteuta avoimuuden henkeä vaan pikemminkin se saattaa jopa heikentää avoimuutta, joten pyytäisin teitä kiinnittämään huomiota tähän. Lopullista ehdotusta voidaan varmasti vielä korjata, jotta se todellakin lisäisi avoimuutta. Laajentumisesta haluan todeta, että olemme hyvin tyytyväisiä siihen, että neuvosto on nyt vihdoin hyväksynyt sen, että jokaista hakijamaata tulee arvioida niiden omien ansioiden pohjalta. Tämä on juuri se malli, jota me alun pitäenkin ehdotimme. Nyt on huolehdittava siitä, että tämä edistys neuvotteluissa on myös tasapainoista, että hakijamaissa kiinnitetään riittävää huomiota sosiaaliseen turvallisuuteen, miesten ja naisten väliseen tasa-arvoon, työelämän kysymyksiin ja ympäristönsuojeluun. Mitä tulee Turkkiin, niin me lähdemme siitä, että Eurooppa-neuvosto tarkoittaa sitä, mitä se sanoo, eli että Turkkiin sovelletaan samoja kriteereitä kuin muihinkin hakijastatuksen saaneisiin maihin. Me edellytämme, että te paneudutte hyvin vakavasti kysymykseen kurdien asemasta. Islam on jo tietenkin vahvasti eurooppalaisessakin perinteessä, joten me emme pelkää sitä, että Euroopan unioni laajenee tulevaisuudessa uskonnoiltaan moniarvoisemmaksi. Me emme ole halunneet Euroopan parlamentissa yhtyä niihin, jotka ovat nyt halunneet tiukasti määritellä tulevan Euroopan rajat ajatellen, että islam on jotakin sellaista, joka ei kuulu Eurooppaan. Päinvastoin meidän mielestämme se voi hyvinkin kuulua Eurooppaan. Ryhmämme enemmistö näyttää hyväksyvän sen, että Euroopan unioni kehittää myös sotilaallista kriisinhallintaa humanitaaristen katastrofien torjumiseksi. Me olemme hyvin tyytymättömiä siihen tapaan, jolla Eurooppa-neuvostossa ja valmistelevissa keskusteluissa on otettu huomioon kansalaiskeskustelu ja yleinen mielipide. Haluamme kiinnittää huomiota siihen, että ulko- ja turvallisuuspolitiikan siinä missä muunkin politiikan täytyy olla demokraattista, ja teidän täytyy avata tätä keskustelua, jotta kansalaiset tietävät, mitkä tulevat olemaan seuraavat vaiheet tässä prosessissa. Me emme halua, että Euroopan unionista muodostuu Naton sotilaallinen eurooppalainen pilari. Me haluamme, että te vahvistatte siviilikriisinhallintaa, koska niin kuin me kaikki tiedämme, se on viisainta. Konfliktien ennaltaehkäisy ei-sotilaallisen keinoin on aina tärkeämpää, ja jokaista sotilaalliseen kriisinhallintaan sijoitettavaa euroa kohti vähintään yhtä monta euroa täytyy sijoittaa siviilikriisinhallintaan. Lopuksi, teidän kannanottonne Tsetseniasta oli askel oikeaan suuntaan. Olen varma, että Euroopan parlamentin vaatimuksilla talousyhteistyön jäädyttämisestä on ollut vaikutusta, ja me lähdemme siitä, että te pidätte kiinni siitä, että tämä ei ole mikä tahansa tilanne, jossa voidaan toimia niin kuin mitään ei olisi tapahtunut.
costep_2000-03-16_2_20	Arvoisa puhemies, arvoisa komission jäsen, onnittelen esittelijää lyhyessä ajassa tehdystä onnistuneesta työstä. Kaikki mukaan ottava informaatioyhteiskunta on varmaan komission jäsenen painotus tälle prosessille. Se on tärkeää, kiitän häntä siitä. Lissabonissa tulisikin sopia sosiaaliturvan kestävän rahoituksen periaatteista juuri tämän ajatuksen vuoksi. On myös päästävä työmarkkinaosapuolten kanssa sopimukseen esimerkiksi etätyöstä ja ammattikoulutuksesta, jos kyseessä on kaikki mukaan ottava informaatioyhteiskunta. Sitähän se ei ole, ellei työntekijöiden perusoikeuksia turvata. Uhkanahan on, että internetin avulla palvelut muuttuvat itsepalveluiksi, ja se taas on iso työllisyyskysymys. Toinen asia: olemme purkaneet telealan sääntelyä noin kymmenen vuotta, ja nyt suurten yritysliittymien myötä on pelko, että nämä alkavat uudestaan säännellä markkinoita. Tähän olisi minusta puututtava. Näin ei saa käydä, ja odotan komissiolta herkkää korvaa ja toimenpiteitä. Kolmanneksi, erään verkkoyhtiön pörssikurssi nousi äskettäin kuukaudessa neljätuhatta prosenttia, ja tämä tapahtui pelkästään antamalla katteettomia pörssitiedotteita. Kun moni yritys on samanlainen tai lähes samanlainen, suuri osa alalla on siis kuplaa, ja kun romahdus tapahtuu, toivon, että veronmaksajat eivät joudu maksumiehiksi. Onko arvoisalla komission jäsenellä mielessään lääkettä siihen, mitä tehdään siinä vaiheessa, kun nämä ilmapalloyritykset tällä alalla puhkeavat, ettei veronmaksaja esimerkiksi pankkikriisien tapaan joudu maksajaksi?
costep_2000-04-12_4_9	Arvoisa puhemies, HVK:n tulisi valmistella EU:n uudistamista siten, että voisimme toteuttaa vireillä olevan laajentumisen kokonaisuudessaan. Laajentumista ajatellen tärkeintä Dimitrakopoulos/Leinen-mietinnössä on joustavuuden lisääminen. Vain EU:n sisäinen eriytyminen voi luoda edellytykset sen mittavalle laajentumiselle. On tärkeää, että mietinnössä ehdotetaan tiiviimmän yhteistyön helpottamista. Liberaaliryhmä on ehdottanut, että joustavuuden periaatetta olisi toteutettava myös väljemmän yhteistyön muodossa, jota tarjottaisiin niille maille, jotka eivät voi tai eivät halua hyväksyä unionin perussäännöstöä kokonaisuudessaan. Tämä helpottaisi ja nopeuttaisi unionin laajentumista. Tarkistuksessaan liberaaliryhmä toteaa, että joustavuus saattaa johtaa laajempaan samankeskiseen unioniin, jossa on liittovaltioydin ja vähemmän yhdentynyt ulkokehä. Tässä vaiheessa ei ole tarpeen ottaa yksityiskohtaista kantaa siihen, kuinka unionin tulisi eriytyä. Nyt riittää se, että luomme sellaiset institutionaaliset puitteet, joissa sekä unionin syveneminen että sen laajentuminen voivat käytännössä toteutua. Toivon, että joustavuuden lisäämistä koskeva liberaaliryhmän tarkistus 154 hyväksytään.
costep_2000-05-17_12_2	Arvoisa puhemies, arvoisat kollegat, telealan säätelyn purkaminen on jatkunut vuosikymmenen ajan ja se on ollut menestys. Puhelimesta ei ole enää paljoa jäljellä. Aikaisemmin ihmiset hankkivat puhelimen pitääkseen yhteyttä toisiinsa, mutta nyt heistä on tullut osakkeenomistajia firmassa, joka harjoittaa esimerkiksi seksipalveluiden välittämistä. Se on yllättänyt varmasti monia. Itse välinekin on niin pieni, että sen voi epähuomiossa panna vaikka suuhunsa tekohampaiden sijaan, tässäkin mielessä muutos on suuri. Säätelyn purku on luonut pelkoja julkisen palvelun heikkenemisestä ja puhelinmaksujen kallistumisesta. Näin ei ole kuitenkaan tapahtunut vaan palvelut ovat monipuolistuneet ja hinnat ovat laskeneet. Rahaa tähän myllyyn ovat tuottaneet tietysti uudet päätelaitteet, verkot ja palvelut. Vuoden 1988 säätelypaketti oli hyvin ajoitettu ja tuloksellisen täytäntöönpanon ansiosta se toimi hyvin monissa jäsenvaltioissa. Eräissä maissa täytäntöönpano on tosin ollut hidasta ja jopa muodollista. Tuemmekin komissiota siinä, että rajat ylittäviä palveluita ja rehellistä kilpailua voitaisiin parantaa. Olemme huolestuneita siitä, että tilaajayhteyksien vähäinen tarjonta on estänyt useita käyttäjäryhmiä, erityisesti vähävaraisia, käyttämästä hyödykseen esimerkiksi riittävän halpoja Internet-yhteyksiä. Tarvitaankin lisää vaihtoehtoisia siirtoteitä, on kehitettävä langatonta siirtotietä ja myös esimerkiksi televisiokaapeliverkon käyttöä, kuitenkin ilman erityistä lainsäädäntöä. Parlamentti huomauttaa, että nykyinen toimintajärjestelmä on vaihtelevaisuutensa vuoksi johtanut oikeudelliseen epävarmuuteen eri jäsenvaltioissa. Toimilupien erityisehtojen tulee olla riittävän avoimia ja estää siten tarpeeton viivyttely päätöksen antamisessa. Euroopan unionin tärkein uudistusstrategia on tämä eEurope-nimellä kulkeva muutosohjelma. Sen puitteet hyväksyttiin äskettäin Lissabonissa. Komissiota on kiitettävä siitä, että eurooppalainen tietoyhteiskuntarakenne ja -strategia erottuvat positiivisesti muista siinä, että niissä on otettu huomioon kilpailukyvyn ohella esimerkiksi yhteenkuuluvuus, sosiaalinen tasa-arvoisuus ja työllisyys. Tavoitteena on estää yhteiskunnallinen syrjintä ja lisätä kuluttajien luottamusta ja sosiaalista yhteenkuuluvuutta. Koko ohjelman otsikko onkin komeasti: Tietoyhteiskunta kaikille. Radiotaajuudet ovat rajallinen luonnonvara, joita on alettu nyt huutokaupata. Me otamme siihen kielteisen kannan erityistapauksia lukuun ottamatta. Me tiesimme jo kaksi vuotta sitten, että Yhdysvalloissa GSM-huutokauppa johti melkoiseen sekasortoon, konkursseihin. Intiasta on niin ikään huonoja kokemuksia. Huutokauppaa puoltavien mielestä se on hyvä tapa hallita resursseja. Meidän mielestämme se johtaa käyttäjämaksujen kohoamiseen ja viestintäpalveluiden leviämisen ja kehittämisen hidastumiseen. Huutokauppahinnat ovat nyt kiristyneet käsittämättömän korkeiksi, ja ne siirtyvät kuluttajille, mikä tarkoittaa uutta televeroa, ja se on sikäli epäoikeudenmukainen vero, että se kohdistuu samansuuruisena niin köyhiin kuin rikkaisiinkin. Nyt kun olemme juuri saaneet hyväksyttyä eEurope-ohjelman kaikkine hyvine tavoitteineen, sille lyödään jarrua, uutta digital dividea; ahneella rahastamisperiaatteella käytännössä meidän kärkihankkeellemme, tietoyhteiskunnan kehittämiselle, ollaan nyt lyömässä jarrua veron kautta. Tämä on huolenaihe, joka minusta täytyisi selvittää, ja pyydänkin komissiota, että se tutkisi välittömästi sen vaikutuksia eri maissa, eli mitä on merkinnyt huutokauppaperiaate, jotta voisimme valistuneemmin ottaa kantaa. Lisäksi tämä periaate suosii suuria toimijoita, jotka alkavat jakaa markkinoita, ja lopulta on pelko, että käy niin, että kun me vähennämme säännöstöä, siis dereguloimme, niin he sopivat keskenään ja rereguloivat, luovat uutta säännöstöä, mikä ei voi olla oikein.
costep_2000-07-07_3_18	Arvoisa puhemies, arvoisa komission jäsen, arvoisat kollegat, kiitos Tanskalle tästä hyvästä aloitteesta, kiitos myös esittelijälle hyvästä työstä. Kyllähän se on niin, että kun sakot ovat pieniä, ympäristörikoksesta tulee kannattavaa. Mutta on muistettava, että tämä rikollisuuden haara koskee myös ihmisiä, ihmisiä työpaikoilla ja niiden ulkopuolella. Puitepäätös estäisi tällaisen rikoksen kannattavuuden. Mielestäni kuitenkin monikansalliset suuryhtiöt ovat suuri ongelma, ja tällä alalla tarvitaankin viranomaisyhteistyötä, sitä tarvitaan myös, jotta nämä säännökset tulisivat voimaan ennen laajentumista. Rajuimmat ympäristörikokset ovat yhtiöiden tekemiä, ja joillekin se on osa liiketoimintaa. Jotkut syyllistyvät toistuvasti näihin rikoksiin. Juuri toistuvan ja tahallisen rikollisen toiminnan ympäristön sektorilla tulisi olla se asia, johon meidän tulisi paneutua. Toivonkin, että komissio perustaisi julkisen rekisterin tällaisista yrityksistä, koska niille siitä on muodostunut osa liiketoimintaa, niin että kuluttajat ja ihmiset voisivat vaikuttaa tilanteeseen yleisen mielipiteen kautta. Tulen maasta, jossa voidaan nostaa rikosoikeudellinen kanne oikeushenkilöä vastaan, ja sillä on ollut vaikutusta ja ehkäisevää merkitystä meidän maassamme. Onhan selvää, että yrityksen johtaja suhtautuu ympäristöön paljon vakavammin, koska on mahdollista, että hän vankilaan joutumisensa takia joutuu eristetyksi siitä ympäristöstä, jota hän on rikollisella tavalla väärin käyttänyt. Niinpä luulen, että kun nämä seuraamukset otetaan käyttöön, niin asiassa päästään eteenpäin niin unionissa kuin muutenkin.
costep_2000-10-04_7_25	Euroopan unionin avautuminen uusille jäsenille tulee lisäämään vakautta ja hyvinvointia yhteisellä mantereellamme. On siis erittäin myönteistä, että liittymisneuvottelut kaikkien hakijamaiden kanssa ovat edistyneet. Hakijamaiden tulee voida liittyä Euroopan unioniin saavuttamansa kehityksen mukaisesti. Neuvotteluissa on siis sovellettava eriyttämisen periaatetta. Hakijamaiden niputtamista maantieteellisiin ryhmiin ja liittymisajankohtien porrastamista alueellisesti ei voida hyväksyä. Laajentuminen hyödyntää myös Euroopan unionin nykyisiä jäseniä. Laajentumisen poliittiset ja makrotaloudelliset hyödyt tulevat olemaan suuremmat kuin jäsenvaltioille aiheutuvat ylimääräiset kustannukset. EU hyötyy jo nyt kasvavasta ylijäämästä kauppasuhteissaan hakijamaiden kanssa. Olisi toivottavaa, että hakijamaiden hallitukset jatkavat hallinnollisen kapasiteettinsa vahvistamista, jotta EU-säännöstö voidaan näissä maissa panna täytäntöön jo ennen liittymistä. Viron nopea edistyminen jäsenyysvalmisteluissa on erityisesti Suomen kannalta erittäin myönteistä. Naapurimaamme on viimeisen vuosikymmenen aikana ponnistellut määrätietoisesti jäsenyyskriteerien täyttämiseksi. Viron vähemmistökysymyksen kannalta tärkeä, kesäkuussa 2000 annettu kielilaki täyttää kaikki kansainväliset normit. Myös taloudellinen siirtymäprosessi on edistynyt myönteisesti. Jäljellä olevien kysymysten pikainen ratkaisu on toivottavaa kaikkien osapuolten kannalta. Viron hallituksen tulisikin kiinnittää lisää huomiota taisteluun korruptiota ja huumekauppaa vastaan.
costep_2001-02-13_2_7	Arvoisa puhemies, minunkin ryhmäni kannattaa lämpimästi sitä, että tässä keskustelussa todella etsitään keskeisiä prioriteetteja ja että me voisimme hetkeksi unohtaa tämän business as usual -lähestymistavan, jonka kyllä kohtaamme arkisessa työssämme täällä. Haluan aivan ensimmäiseksi todeta, että keskeiseksi ongelmaksi on muodostumassa se, että unionilta puuttuu välineitä, joilla se voi toimia niin, että se todellakin kykenee vastaamaan esimerkiksi lisääntyvän globalisaation haasteisiin, ja välineitä, joilla se voi suojella kansalaisia tämän globalisaation kaoottisilta vaikutuksilta. Viittaan nyt tässä vaan siihen, että Nizzan huippukokouksessa ei suinkaan kyetty tekemään päätöstä, että jatkossa kyettäisiin päättämään verotusta koskevista asioista määräenemmistöllä. Tämä tarkoittaa, että me jätämme markkinavoimille tämän veroalueen. Me annamme markkinavoimien muokata verojärjestelmäämme, ja tämä on tietenkin keskeinen este sille, että me voisimme rakentaa sitä, mitä me kutsumme täällä eurooppalaiseksi sosiaaliseksi malliksi, jossa me haluamme ohjata verotuksella yhteiskunnan kehitystä. Täällä mainittiin väestökehitys. On aivan selvää, että meidän täytyy todella voimakkaasti taistella kasvavaa rasismia vastaan, koska me emme voi mitenkään muuten kohdata maahanmuuttajia ja turvapaikanhakijoita. Tässä meillä kaikilla on suuri julkinen vastuu. Arvoisa puhemies, tässä salissa puhutaan hyvin usein voimakkaita sanoja kansalaisista. Täällä on tänäänkin monta kertaa sanottu, että kansalaiset täytyy ottaa mukaan päätöksentekoon, mutta valitettavasti tämä hyvin usein unohdetaan, kun tulee käytännön tilanne. Otan tässä nyt yhden ajankohtaisen esimerkin. Toimielimet yrittävät parhaillaan saada aikaan avoimuusasetusta, jolla turvattaisiin kansalaisten oikeus saada tietoa unionin päätöksenteosta. Haluan varoittaa kollegoja ja kaikkia läsnäolijoita siitä, että nyt näyttää siltä, että tästä avoimuusasetuksesta on pikemminkin tulossa asetus, joka suojaa toimielinten luottamuksellisen toiminnan, siis täsmälleen päinvastoin. Me emme voi hyväksyä tällaista ja me tarvitsemme myös tästä asiasta enemmän julkista keskustelua. Ei tästäkään asiasta voida puhua kokonaan vain suljettujen ovien takana, niin kuin tällä hetkellä tapahtuu. Arvoisa puhemies, kestävä kehitys on mainittu puheenjohtaja Prodin alkupuheenvuorossa, ja tämä on minun ryhmäni aivan keskeinen tavoite. Jos emme onnistu Göteborgissa saamaan aikaan todellista kestävän kehityksen ohjelmaa, olemme hukanneet mahdollisuuden, joka ei ehkä toistu. Tässä jos missä komission on osoitettava johtajuutta ja näkemystä. Mutta näyttää siltä, että tässäkin käytännön tilanteessa tulee aina ongelmia. Tänään komissio tulee julkistamaan valkoisen kirjansa kemikaalipolitiikasta, mutta minulla on syytä olettaa, että tässäkin asiassa komission lähestymistapa pikemminkin suojelee teollisuuden lyhytnäköisiä taloudellisia intressejä kuin takaa sen, että vaarallisista kemikaaleista todella päästäisiin eroon. Tällaista me emme mitenkään voi hyväksyä, kun kerran puhumme kestävästä kehityksestä. Ympäristökilpailukyky on asia, joka pitäisi ottaa vakavasti ja komission pitäisi pikemminkin kuunnella sellaisia yrityksiä ja taloudellisia toimijoita, jotka ovat oivaltaneen sen, että kestävä kehitys voi olla myös hyvää liiketoimintaa. Maatalouspolitiikan suuri reformi on parhaillaan keskustelussa, ja me haluamme rohkaista ja vaadimme, että komissio ottaa kokonaisvaltaisen asenteen eikä vain tyydy toteuttamaan pieniä askelia, ja tässä meillä on edessämme todellinen paradigman muutos. Aivan lopuksi rouva puhemies, jos sallitte, liite IV Nizzan sopimuksessa on varmaankin parasta, mitä tässä sopimuksessa on. Se sisältää suuren velvollisuuden parlamentille ja komissiolle ja myöskin neuvostolle, Ruotsin puheenjohtajuudelle, että me otamme vakavasti sen, että me arvioimme uudelleen tämän menetelmän, jolla Euroopan unionia rakennetaan. Minun ryhmäni tukee täysin teidän tekemäänne aloitetta siitä, että meidän on otettava kansalaisyhteiskunta mukaan tähän keskusteluun lähimmän puolen vuoden aikana ennen Laekenin huippukokousta, myöskin tietysti kansalliset parlamentit ja toki myös hakijamaista. Olen pahoillani kun kuulen, että kollega Baron Crespo täällä haluaa korostaa sitä, että on ensisijaisesti tyydyttävä kuuntelemaan kansallisia parlamentteja. Ei, kyllä kansalaisyhteiskunta on jotakin todellista. Meidän täytyy ottaa se vihdoinkin vakavasti ja meidän ei pitäisi nähdä enää yhtäkään sellaista hallitustenvälistä konferenssia, jossa pelkästään kansallisia etuja varmistetaan, ja tämä kaikki on tapahtunut suljettujen ovien takana.
costep_2001-11-14_2_13	Arvoisa puhemies, puiteohjelman kautta käytetään lähivuosina tieteelliseen toimintaan EU:n jäsenmaksuvaroja 17,5 miljardia euroa. Summan suuruus osoittaa, miten merkittävästä asiasta on nyt kyse. Yhteispäätösmenettely vie valtaa komissiolta ja tuo sitä parlamentille. Tässä asiassa se on erityisen perusteltua. On syytä tukea herra Caudronin mallia ohjelmien koordinoinnista ja hallinnosta sekä parlamentin informoimisesta ja kuulemisesta myös puiteohjelmaa yksityiskohtaisemmassa päätöksenteossa. Komission ensisijaisiksi valitsemille aihealueille on hyvät perusteet, niin myös parlamentin niitä täydentäville prioriteeteille, jotka eivät kaikki ole pelkkää tietotekniikkaa ja tekoälyä. Ihmisen terveys riippuu siitä, mitä hän syö. On perusteltua käyttää varoja koko elintarvikeketjun tutkimiseen. Uudessa bioteknologiassa on kyse kaikenlaisen elämän eettisistä perusteista, ja siksi teknologiaa pitää täydentää myös ihmistieteiden tuloksilla. Tiede ei saa olla riippuvainen suuryhtiöiden etiikasta, ja siksi sitä pitää rahoittaa julkisin varoin. Kun ympäristön terveys riippuu suuresti energiatuotannosta, monilla parlamentin tarkistuksilla pyritään parantamaan uusien energiamuotojen tutkimusta. Olisi perusteltua ohjata varoja fuusiovoiman tutkimukseen enemmän kuin komissio ehdottaa. On tarpeen rakentaa uusi Tokamak kaikkien jäsenvaltioiden sekä Sveitsin, Kanadan, Japanin ja Venäjän yhteiskäyttöön. Kun rahoitusta leikataan, tämä tärkeä projekti viivästyy ja viivästyttää jo nyt viidenkymmenen vuoden päähän siirtyvää mahdollisuutta tuottaa energiaa fuusiovoimalla. Puiteohjelman laatimisen yhteydessä ei ole kiinnitetty tarpeellista huomiota EU:n yhteisen tutkimuskeskuksen toimintaan. Myös se kuluttaa tieteellisiä resursseja. Tulevalla viisivuotiskaudella on selvitettävä sen asema EU:n ja sen jäsenvaltioiden tiede- ja tutkimusyhteisössä; tutkimusresursseja ei pidä tuhlata.
costep_2002-03-12_2_301	Arvoisa puhemies, kollega Paulsenin tänään käsittelyssä olevat suositukset jatkavat sitä tärkeää työtä, jossa hän on hyvin kiitettävällä tavalla toiminut parlamentin esittelijänä ruokaturvallisuuteen liittyvän lainsäädännön ajantasaistamisessa. Ruokakriiseihin on kuluvan vaalikauden aikana kyetty vastaamaan johdonmukaisesti ja laaja-alaisesti. Yhteisenä tavoitteenamme on kuluttajien täyden luottamuksen ja turvallisuuden palauttaminen. Totean, että haluan yhtyä jäsen Pesälän äsken mainitsemaan kantaan koskien tarkistusta 15. Perinteisen maalaisjärjen mukainen tapa käyttää ruokajätettä eläinten ravintona on toistaiseksi valitettavasti osoittautunut ongelmalliseksi rehun käsittelyn puutteellisuuden johdosta. Siten vakavat eläintaudit ovat saaneet mahdollisuuden levitä. Siksi parlamentti nyt edellyttääkin komissiolta pikaista lainsäädäntöehdotusta, jossa kielletään eläinperäisen elintarvikejätteen käyttö rehuna ja velvoitetaan jäsenvaltiot osoittamaan sen turvallinen hävittäminen. Poikkeuksena voitaisiin sallia rehun valmistaminen elintarvikejätteestä, joka on asianmukaisesti steriloitu virallisesti hyväksytyissä laitoksissa. Parlamentti voi varmasti olla tyytyväinen myös yhteispäätösmenettelyn toimimiseen ja yhteistyöhön neuvoston kanssa ruokaturvallisuuden alalla. Siksi onkin valitettavaa, että ruokaturvallisuutta parantavan työn julkisuudessa näkyvin osa, uuden elintarviketurvallisuusviranomaisen perustaminen, on neuvostossa ollut niin vaikeaa ja virasto on aloittamassa työtään tilapäisessä sijaintipaikassa. Arvattavasti tämä hankaloittaa myös pätevän henkilökunnan rekrytointia virastoon. Tässä suhteessa neuvoston tulisi kyetä pikaiseen ja hyvään päätöksentekoon ja osoittamaan kuluttajille, että turvallisten elintarvikkeiden takaamiseksi tehtävä pitkäjänteinen työ on tärkeämpää kuin maakohtaisen lyhyen tähtäimen edun tavoittelu neuvostossa.
costep_2002-09-02_1_40	Arvoisa puhemies, kiitos Corbeylle hyvästä mietinnöstä. Kuudennessa ympäristöä koskevassa toimintaohjelmassa hyväksyttiin periaate siitä, että jätteiden määrä tulisi erottaa taloudellisesta kasvusta. Tämä tavoitehan on myös yksi Johannesburgissa tällä hetkellä pidettävän kokouksen tärkeimpiä ympäristöpoliittisia tavoitteita. Toki tämä pakkausjätedirektiivi on vain osa tätä ongelmakenttää, mutta se on nyt meillä tässä käsillä, ja siinä on muistettava myös tämä ylätavoite. Tästä syystä vuoden 1994 direktiiviä uudistettaessa on asetettava kunnianhimoisia tavoitteita, kuten mietinnön esittelijä Corbey on myös todennut. Lopputulos valiokunnassa ei ollut aivan sitä, mitä sosiaalidemokraatit ja esittelijä halusivat; toivottavasti kuitenkin pystymme pitämään sen tavoitteen, että pääsemme 10 prosentin vähenemiseen jätteen synnyssä. Pakkausjätteiden hyödyntämisen ympäristövaikutukset vaativat toki vielä paljon tutkimusta. Uudelleenkäytön ja kierrätyksen suhteen ei ole järkevää tehdä mitään tiukkaa hierarkiaa; joissain maissa toimii kierrätys paremmin, joillakin alueilla uudelleenkäyttö. Esimerkiksi Suomessa virvoitusjuoma- ja olutpullojen ja -tölkkien uudelleenkäyttö toimii erinomaisen hyvin, ja silloin sitä pitää kannustaa, mutta niin, että kaikki voivat olla avoimella tavalla tässä järjestelmässä mukana. Ympäristövaikutustutkimusten tuloksena tulee aikaansaada pakkauksille ympäristöindikaattoreita. Kun olemme keskustelleet eri tahojen kanssa tästä direktiivistä, olemme huomanneet, että on yhtä monta asiantuntijaa kuin on materiaalien edustajaa. Kyllä meillä täytyy olla tutkimustietoon perustuvaa tietoa siitä, mitkä materiaalit ja missä olosuhteissa parhaiten parantavat ympäristön tilaa. Jotta materiaalien välille syntyy aito kilpailu, näiden materiaalikohtaisten tavoitteiden lisäksi pitäisi mielestäni olla myös yleistavoite, jolloin kilpailtaisiin siitä, että markkinoille tulisi enemmän pakkausmateriaaleja, jotka täyttävät ympäristökriteerit. Kierrätys on erittäin hyvä asia myös silloin kun puhumme kestävästä kehityksestä sosiaalisen, taloudellisen ja ympäristöpolitiikan yhdistämisenä. Se luo työpaikkoja ja auttaa syrjäytyneitä tässä mielessä, ja se parantaa ympäristön tilaa.
costep_2002-09-24_2_144	Arvoisa puhemies, hyvä neuvoston puheenjohtaja, arvoisat komission jäsenet, Euroopan unionin tiedotustoiminta on valitettavan usein vaikuttanut ylhäältä alas massoille suunnatulta propagandalta. Myös viestien kieli on monesti kömpelöä eikä kulttuurisiin eroavaisuuksiin ole kiinnitetty riittävästi huomiota. Nyt näyttää kuitenkin siltä, että toivoa paremmasta on. Komission jäsen Vitorinon johdolla laadituista suunnitelmista voi lukea pyrkimyksen rakentaa viestintää kansalaisten tiedontarpeesta käsin. Niin pitääkin olla. Komission neljä tiedotusprioriteettia, laajentuminen, unionin tulevaisuus, vapauteen, turvallisuuteen ja oikeuteen perustuva alue sekä EU:n rooli maailmassa, ovat aivan keskeisiä. Siksi on käsittämätöntä, että neuvosto leikkaa informaatiotoimintaan tarkoitettuja määrärahoja omassa budjettiesityksessään. Kulttuuri-, nuoriso-, koulutus-, tiedonvälitys- ja urheiluvaliokunta, joka tukee komission jäsen Vitorinon tiedotuspolitiikkaa, on yksimielisesti ehdottanut lisää resursseja tiedotusta koskeviin budjettikohtiin. Samalla linjalla ovat budjettivaliokunnan sosiaalidemokraatit. Emme voi vaatia kansalaisia innostumaan toiminnastamme, jos he eivät tiedä, mitä täällä on meneillään.
costep_2002-10-09_3_110	Kiitoksia, arvoisa puhemies, arvoisa komission jäsen, hyvät kollegat, haluan kiittää ryhmäni puolesta herra Berendiä, joka on valmistellut ripeästi hyvän mietinnön poikkeuksellisissa oloissa. Olemme varmaan kaikki samaa mieltä, että tarvitaan joustava ja nopea väline suurkatastrofien aiheuttamien vahinkojen korjaamiseksi. Solidaarisuusrahaston perustaminen on niin tärkeä asia, että sen käsittelyyn olisi kuitenkin pitänyt varata enemmän aikaa. Valiokunnan keskustelussa ja sen jälkeen on tullut esiin monia seikkoja, joita ei ole ehditty kunnollisesti pohtia. Ryhmämme tukee rahaston perustamista. Kynnys tuen käyttöön on pidettävä korkeana. Rahaston tulee keskittyä suurten luonnonkatastrofien välittömiin ensivaiheen kustannuksiin. Varsinainen jälleenrakennus ei kuulu rahaston toimenkuvaan. Riskit on hoidettava vakuutuksin ja ennaltaehkäisevin toimin aina, kun se on mahdollista. On myös tärkeää, että rahastosta ei tule uutta rakennerahastoa, joka tyhjennetään vuosittain. Sitä tulee käyttää ainoastaan poikkeuksellisten, suurten katastrofien yhteydessä, silloin kun apua todella tarvitaan. Pari kysymystä on tullut esiin valiokuntakäsittelyn jälkeen. Haluaisinkin kysyä komission edustajalta, miten suhtaudutaan kolmansissa maissa tapahtuviin suuronnettomuuksiin, joiden seurauksista kärsivät jäsenvaltioiden tai hakijamaiden kansalaiset. Toiseksi, mikä tulee olemaan tuen prosentuaalinen maksimimäärä vahingoista?
costep_2002-12-17_2_117	Arvoisa puhemies, arvoisa komission jäsen, ensinnäkin haluan onnitella budjettiesittelijöitä Göran Färmiä ja Per Stenmarckia erinomaisesta työskentelystä, samoin budjettivaliokunnan puheenjohtajaa Terence Wynniä hyvästä valiokunnan johtamisesta. Haluan myös kiittää Tanskan puheenjohtajia neuvostossa hyvästä yhteistyöstä ja komission jäsen Michaela Schreyeriä hyvästä toiminnasta. Euroopan unionin ensi vuoden budjetti on kurinalainen. Menojen kasvu on alle inflaatiokehityksen, eli vain 1,9 prosenttia. Tämä on Euroopan parlamentin huomattava tuki jäsenvaltioiden pyrkimyksille saattaa kansalliset talousarviot tasapainoon. Se osoittaa EU:n vastuuta jäsenvaltioiden pyrkiessä täyttämään kasvu- ja vakaussopimuksen vaatimukset. Euroopan liberaali- ja demokraattipuolueen ryhmä tukee tätä tavoitetta, vaikka se osittain heikentää mahdollisuuksia saada EU:n pitkän aikavälin talous tasapainoon, sillä EU:n suurin budjettihuoli on tällä kertaa maksamattomat sitoumukset. Niitä on tällä hetkellä 103 miljardia euroa, eli enemmän kuin yhden vuoden koko talousarvio. Rästit ovat kasvaneet vuoden alusta 17 miljardia euroa, eikä kasvulle näy rajoja. Surkein tilanne on rakennetoimissa, joissa maksamattomat sitoumukset ovat kasvaneet vuoden aikana 13 miljardia euroa, mutta suhteellisesti vaikein tilanne on liittymistä edeltävissä tuissa, joissa kolmessa vuodessa on kertynyt maksamattomia sitoumuksia jo 8,5 miljardia euroa, eli varsinaista tukea on maksettu vain alle 2 miljardia euroa. Kiusallisinta on, että varoja sitoumusten maksamiseen olisi ollut, mutta niitä ei ole käytetty. Tästä syystä tilanne osoittaa hallinnon tehottomuuden, johon ovat syypäinä sekä komissio että jäsenvaltiot. Siksi komission reformi on äärimmäisen tärkeä. Tällä hetkellä komissio on vanhoillinen ja pakoilee vastuutaan. Myös säädöksiä ja menettelyjä on syytä yksinkertaistaa, kuten kesällä sovittelussa neuvoston kanssa sovittiin. Ensi vuoden talousarviota leimaa laajentuminen. Tämä budjetti on viimeinen, joka laaditaan viidentoista jäsenvaltion EU:lle. Parlamentti turvasi komissiolle tarvittavat virat laajentumista varten osittain keräämällä varoja tämän vuoden talousarviosta. Näin ensi vuoden menoja voitiin maksaa ennakkoon ja saatiin hallintomenot sopimaan otsakkeen 5 tiukkoihin raameihin. Ryhmäni tuki tätä toimintaa. Budjetin sisällöstä voi muuten todeta, että EU:n toiminnot ovat kohtuullisesti rahoitettuja. Maatalousmenot ovat hallinnassa, joten merkittäviin uudistuksiin ei budjettisyistä ole tarvetta. Ulkoiset toimet voitiin osittain rahoittaa ennakkoon tämän vuoden talousarviosta, jolloin parlamentin prioriteetteihin ei tarvinnut puuttua. Muiden toimien ohella pohjoisen ulottuvuuden rahoitusta voitiin hiukan vahvistaa, mitä on pidettävä hyvänä.
costep_2003-06-18_3_149	Arvoisa puhemies, pinnanalainen meriympäristö tunnetaan toistaiseksi vielä hyvin huonosti. Siksi toimivaa suojeluakaan on vaikea saada järjestettyä. Joidenkin seurattujen ja tunnettujen lajienkin, eli siis lähinnä taloudellisesti tärkeiden lajien, kannat ovat monin paikoin uhkaavasti pienentyneet. Miten voidaan siis suojella lajeja, joista ei vielä edes tiedetä mitään? Suojeluhan on kuitenkin EU:n meristrategian lähtökohta. Tämän vuoksi olenkin ehdottanut, että myöntäisimme riittävät määrärahat, jotka mahdollistaisivat merenalaisen lajiston inventoinnin ja selvityksen. Itämeren suojelukomissio HELCOM on antanut yli 200 suositusta Itämeren tilan kohentamiseksi. Nämä suositukset eivät ole jäsenvaltioita sitovia, mutta komissio voisi tutkia ne ja esittää niiden pohjalta EU:n jäsenmaita velvoittavia säännöksiä. Samoin EU:n panosta kaivataan pohjoisen meriluonnon suojeluun. Tehokkaimmin tämä toteutuisi, jos EU liittyisi Arktisen neuvoston jäseneksi Pohjoismaiden, USA:n, Kanadan ja Venäjän lisäksi. Se vahvistaisi euroatlanttista yhteisymmärrystä ympäristösaralla. Euroopan unionissa on ympäristöjä kuten Itämeren ja Välimeren monet alueet, joiden luonto ei välttämättä enää toipuisi entiselleen suuresta öljyonnettomuudesta. Tämän vuoksi on lisättävä neuvotteluja muun muassa Venäjän kanssa yhteisten tiukempien standardien kehittämiseksi kuljetusaluksille. On välttämätöntä, että viime talven jääolojen kaltaisissa vaikeissa olosuhteissa kulkevat öljytankkerit ovat riskiin nähden kelvollisia. Komission olisi Yhdistyneiden Kansakuntien merioikeusyleissopimus UNCLOS:in puitteissa tehtävä muutosesitys, joka mahdollistaisi EU:n aluevesien kautta tai läheisyydessä liikennöivien kolmansien maiden kuljetusaluksiin puuttumisen, jos arvioidaan, että niistä voi koitua vakavaa uhkaa. Öljyvahinkojen lisäksi olisi saasteena otettava huomioon esimerkiksi maaperän luonnonvarojen kartoittamisessa käytettävien laitteiden synnyttämä haitallinen melu. Lisäksi haluaisin kiinnittää komission ja miksei neuvostonkin huomion jäsenvaltioiden puutteelliseen öljyntorjuntakapasiteettiin. Selvitin itse hiljattain tilannetta lähettämällä kyselyitä Itämeren maiden asiasta vastaaville viranomaisille. Vastaukset olivat karua luettavaa: paras tilanne oli Suomessa ja Ruotsissa, joiden kalusto riittäisi käytännössä puhdistamaan suuren matkustajalaivan polttoainetankin rikkoutumisesta peräisin olevan öljyn. Suuronnettomuudessa näiden maiden kalusto olisi riittämätön yhdessäkin. Esimerkiksi Suomenlahdella kuljetetaan jo nyt noin 40 miljoonaa tonnia öljyä vuodessa, ja määrän oletetaan kaksinkertaistuvan kymmenen vuoden kuluessa. Komission tulisi käynnistää EU:n vesialueiden öljyntorjuntavalmiuksien inventoiminen ja riittävän minimikapasiteetin määrittäminen alueellisten olosuhteiden ja kuljetusmäärien mukaisesti.
costep_2004-12-13_1_135	Arvoisa puhemies, aluksi haluan kiittää kollega Eurlingsia erittäin hyvästä ja eri näkökulmat huomioonottavasta mietinnöstä. Vaikka itse olen kriittisempi Turkin nopeaa jäsenyyttä kohtaan, haluan kuitenkin voimakkaasti tukea Eurlingsin mietinnön hyväksymistä. Turkin jäsenyyden osalta itseäni ihmetyttää eniten kova kiire. Useat asiantuntijat ovat sanoneet, että mistään ei tule löytymään poliittista voimaa sanoa Turkille ei kymmenenkään vuoden päästä, vaikka Turkki ei täyttäisi jäsenehtoja. Tällä kiirehtimisellä voidaan tehdä suuri virhe. Erityisesti ihmisoikeuskysymyksissä me emme voi katsoa Turkin tilannetta läpi sormien. Ihmisoikeuksia ja vähemmistöjen oikeuksia koskevat ehdot on täytettävä täysin ennen kuin jäsenyys voidaan hyväksyä. Itseäni on myös huolestuttanut, kuinka paljon Turkin jäsenyys tulee maksamaan, ja se, että sitä ei kukaan näytä tietävän. Ulkopuoliset arviot liikkuvat aika huikeissa summissa. Nykyisten nettomaksajien maksuosuudet tulisivat kasvamaan merkittävästi. Tämä taas omalta osaltaan voi lisätä kansalaisten tyytymättömyyttä EU:ta kohtaan. Turkin liityttyä unioni ei enää ole sama EU kuin nyt. Siksi kansalaisilla tulee olla oikeus sanoa asiasta oma mielipiteensä. Onkin rohkaistava jäsenmaita järjestämään asiasta kansanäänestyksiä. Pelkään, että Turkin nopea jäsenyys on liian suuri pala nieltäväksi ja että EU todennäköisesti tukehtuu siihen.
costep_2005-09-08_1_37	Arvoisa puhemies, tiivistän viestini kahteen minuuttiin. Matkailu on tänä päivänä kiistaton kehityksen moottori, ja se on myös keskeinen osa kehityspolitiikkaamme. Sen myötä paranevat työllisyys, elintaso, terveys sekä monen kehitysmaan infrastruktuuri. Nostan esille kolme kohtaa. Ensimmäinen kohta on, että tarvitsemme rajatylittävää yhteistyötä sekä EU:n ja kehitysmaiden välillä, että Afrikan maiden ja kehitysmaiden välillä ja niin ikään maiden sisällä. Tämä edellyttää yhteistyötä julkisen sektorin ja yksityisen sektorin välillä. Toinen kohta on se, että mielestäni tarvitaan sääntöjä, jotka perustuvat kestävään kehitykseen. On kiinnitettävä huomiota, kuten moni on jo aikaisemmassa puheenvuorossaan kiinnittänyt, erityisesti lapsiseksiturismin torjumiseen ja pois kitkemiseen. Mielestäni voisimme hyvin korvamerkitä taloudellista apua tähän kohteeseen. Kyse on pitkälti asennekasvatuksesta niin lännessä kuin muualla. Kolmas ja viimeinen kohta on se, että meidän on panostettava aivopääoman lainaamiseen eli siihen, että ihmisiä lähetetään Euroopasta kehitysmaihin auttamaan talouskasvun edistämisessä kuitenkin sillä tavoin, että otetaan aina huomioon kyseisen maat omat lähtökohdat, kyseisen maan erityispiirteet ja kyseisen maan kulttuuri. Puhuin kaksi minuuttia.
costep_2006-10-24_14_31	Arvoisa puhemies, arvoisa komission jäsen, ensinnäkin haluan kiittää talousarvion yleisesittelijää Ellesiä erinomaisesta valmistelutyöstä. Hän on osoittanut todella syvällistä perehtyneisyyttä sekä EU:n toimintaan että varojen hallinnoimiseen. Hänen lähestymistapansa on ollut perustelevaa ja rohkeaa. Samalla haluan kiittää Grechiä hyvästä ja vastuullisesta työskentelystä ja Lewandowskia budjettivaliokunnan taitavasta johtamisesta. Vuoden 2007 talousarvio on ensimmäinen, joka valmistellaan uuden rahoituskehyksen puitteissa. Se on myös alkurahoitus uusille ohjelmille sekä loppurahoitusta vanhoille sitoumuksille. Budjettiesitys on maltillinen. Se pysyy rahoituskehyksen puitteissa, eikä siinä esitä edes joustovälineen käyttöönottoa. Silti siinä on selvät painopisteet. Mielestäni on aivan oikein, että koulutus-, tutkimus- ja kehitysmäärärahoja on lisätty. Meidän on saatava Lissabonin strategian ympärille muutakin kuin kasa paperia. Siksi myös yritystoiminnan edellytyksiä on edelleen parannettava, mikä tarkoittaa CIP-ohjelman kilpailukyvyn ja innovaation selvää vahvistamista. Nämä kaikki ovat olleen muun muassa oman ryhmäni tavoitteita. Pohjoinen ulottuvuus ja Itämeren alueen yhteistyö on ollut kauan esillä ja niiden kehittämistä on pidetty tärkeänä. Ryhmäni on tehnyt kaksi tarkistusluonnosta, numerot 492 ja 493, joissa Euroopan laajuisia tie- ja kaasuverkkoja koskevien budjettikohtien perusteluihin lisätään, että varoja voidaan käyttää myös sellaisten projektien rahoitukseen, jotka toteuttavat mainittuja strategioita. Toivoisin myötätuntoa näitä tarkistusluonnoksia kohtaan.
costep_2007-06-18_15_40	Väkevien alkoholijuomien asetuksen käsittely on kulminoitunut aiheeseen, jonka komissio ehdotuksessaan ylenkatsoi: vodkan tasavertainen kohtelu muiden väkevien juomien rinnalla. Täsmällisempää olisi kuitenkin sanoa, että kyse on eurooppalaisten kulttuurien tasavertaisesta kohtelusta. Paitsi että nyt käytävä keskustelu muistuttaa meitä eurooppalaisesta monikulttuurisuudesta, se samalla myös osoittaa, että työtä eroja kunnioittavan yhtenäisyyden eteen on vielä tehtävä. Kädenväännön kohteena oleva vodkan määritelmä on todellisuudessa vain tekninen tarkistus jo ennalta tiedettyyn ja hyväksi havaittuun: vuosisatojen ajan on vodkaa valmistettu miltei kokonaan vain viljasta ja perunasta. EU:n alueella 90 % kaikesta vodkasta onkin tuotettu näistä raaka-aineista. Valmistusaineiden määritelmässä kyse ei siis ole vain valmistajien intresseistä tai keinotekoisista markkinaesteistä, vaan perinteistä. Vodkantuottajamaat, joissa 70 prosenttia vodkasta tuotetaan ja kulutetaan, kyllä tietävät mistä puhuvat. Esittelijä Schnellhardtin kompromissi, joka käytännössä sallisi vodkan valmistuksen mistä tahansa maataloustuotteesta, kunhan siitä olisi takaetiketissä pieni maininta, ei ole riittävä. Jos kompromissiin lopulta päädytään, tulee sen tukea perinteistä valmistustapaa väkevämmin. EU:n yhteisen identiteetin ja sitä tukevan lainsäädännön tulee rakentua keskinäisen kunnioituksen kautta, jossa historialliset tosiseikat tunnustetaan. Nykyinen väkeviä alkoholijuomia koskeva lainsäädäntömme on ajalta, jolloin vodkantuottajamaat eivät olleet EU:n jäseniä, ja siksi se tulee päivittää. Suomen, Ruotsin, sekä myöhemmin unioniin liittyneiden maiden kuten Puolan jäsenyysneuvottelujen aikana vodkan määritelmä sivuutettiin ja asia luvattiin korjata lähitulevaisuudessa. Nyt on se aika.
costep_2009-11-26_3_30	Arvoisa puhemies, hyvä Euroopan tilintarkastustuomioistuimen presidentti Caldeira, arvoisa komission jäsen, haluan kiittää tilintarkastustuomioistuinta arvokkaasta työstä eurooppalaisen veronmaksajan hyväksi. EU:n tileissä sallitaan kahden prosentin virhemarginaali. Näkisin, että erityisesti palkat ja muut hallintokustannukset pitää pystyä tekemään tarkemmin. Niissä ei pidä sallia minkäänlaisia epäselvyyksiä. Sen sijaan on muita kustannusryhmiä, joissa kahden prosentin virhemarginaalin saavuttaminen tuntuu olevan vaikeaa, jopa mahdotonta. Tilintarkastustuomioistuimen mukaan koheesiopolitiikassa jopa 11 prosenttia korvatuista kokonaismääristä on sellaisia, joita ei olisi pitänyt käyttää ollenkaan. Tilanne on ollut sama myös kahtena edellisenä vuotena. Kun tilanne on se, että kahden prosentin rajaa ei saavuteta, haluan kysyä, onko komissiossa tai tilintarkastustuomioistuimessa mietitty, pitäisikö kahden prosentin rajaa tarkistaa, jottei vuosi vuoden jälkeen todeta, että emme missään tapauksessa saavuta rajaa tänä vuonna emmekä ensi vuonna? Jatkossa on pystyttävä toimimaan entistä huolellisemmin ja kustannustehokkaammin, ja hakumenettelyä on yksinkertaistettava.
costep_2009-12-15_15_13	Arvoisa puhemies, asiakirjajulkisuus tarkoittaa kansalaisten oikeutta osallistua päätöksentekoon ja saada sen pohjaksi tietoa, ja Lissabonin sopimus vahvistaa tätä Euroopan unionin kansalaisten perusoikeutta. Jos Euroopan parlamentti ei puolusta tätä perusoikeutta, niin kuka sitten puolustaa sitä? Sen takia on hyvin tärkeää, että me hyväksymme tässä istunnossa voimakkaan, kirkkaan kannan avoimuuden puolesta. Meidän ei pidä hyväksyä minkäänlaisia taka-askeleita, ei niitä, joita komissio esittää. Voin vakuuttaa, että liikkeellä on paljon vääriä käsityksiä siitä, mitä me olemme täällä päättämässä. Me emme halua vaarantaa kansainvälisiä neuvotteluja, mutta me katsomme, että kansalaisilla on oikeus tietää, mistä sellaisista asioista keskustellaan vieraiden ulkovaltojen kanssa, jotka vaikuttavat kansalaisten oikeuksiin. Me emme myöskään päädy täällä sellaiseen lopputulokseen, että jokaisen Euroopan parlamentin jäsenen pitäisi julkistaa sähköpostinsa. Jos joku sellaista pelkää, se on aivan turha pelko.
costep_2010-01-19_4_34	Arvoisa puhemies, minusta on erikoista, että täällä on puhuttu näkyvyydestä ja epäilty Yhdysvaltojen motiiveja, koska juuri nyt tarvitaan auttamista. Erityisesti minusta on traagista se, että tälläkin hetkellä raunioissa on ihmisiä, jotka voitaisiin vielä pelastaa. Kaikki, mikä voidaan tehdä sen eteen, pitää tehdä. Kun Euroopan unionin ulko- ja turvallisuuspolitiikkaan, mukaan lukien puolustuspolitiikka, aikoinaan perustettiin kriisinhallintajoukot, minulle ainakin Suomessa perusteltiin, että kriisinhallintajoukot ovat myös luonnonkatastrofeja varten, että kriisinhallintajoukot voisivat auttaa silloin kun maailmalla ja tietenkin myös Euroopassa on tällaisia luonnonkatastrofeja. Nyt kuitenkin kriisinhallintajoukot ovat itse asiassa mitään tekemättöminä eri puolilla Eurooppaa. Niillä ei ole tekemistä. Onneksi Euroopassa ei ole kriisejä, eli niillä ei ole tekemistä. Mikä on esteenä sille, ettei tällaisia kriisinhallintajoukkoja, jos apua pyydetään, voitaisi käyttää näihin kriiseihin?
costep_2010-04-19_23_7	Arvoisa puhemies, tämä valiokunta-aloitteinen mietintö koskee äärimmäisen tärkeää alaa, sillä tulevaisuudessa maatalouden rooli vain vahvistuu entisestään. Ruoan kysyntä kasvaa maailmassa nopeasti samaan aikaan kun ilmastonmuutos vähentää maapallon viljelyalaa, ja myös kuluttajien vaatimukset ruoan laadun suhteen kasvavat. Sen lisäksi, että Euroopan on huolehdittava luotettavasti omasta ruokaturvastaan, sen on osallistuttava muiden maanosien ruokahuoltoon. Myös panostaminen kestävään metsätalouteen ja puun entistä parempaan hyödyntämiseen on nähtävä tärkeänä osana EU:n ilmastopolitiikkaa. Sen vuoksi olinkin hieman pettynyt siihen, että EU:n 2020-strategiassa panostettiin olemattoman vähän maa- ja metsätalouteen. Maa- ja metsätaloudella on kuitenkin aivan elintärkeä rooli eurooppalaisten elintarviketurvallisuudesta, bioenergian tuotannon tehostamisesta ja maaseutualueiden elinvoimaisuudesta huolehdittaessa.
costep_2011-04-07_7_3	Arvoisa puhemies, tämä oli äärimmäisen tärkeä keskustelunaihe, ja näen tärkeäksi, että parlamentilta olisi lähtenyt selkeä viesti, että me olemme todella huolissamme siitä, mitä tapahtui. Me haluamme osoittaa kansalaisille, että me teemme kaikkemme, jotta ydinvoimalat Euroopassa ja maailmalla ovat mahdollisimman turvallisia. Me haluamme myös kuitenkin osoittaa sen, että ydinvoiman kanssa voidaan jatkaa, kun varmuus tästä on olemassa. On sääli, että täällä kuitenkin enemmistö äänesti vastaan, ja tätä selkeätä viestiä ei näin ollen täältä tänään lähtenyt.
costep_2011-05-11_13_43	Arvoisa puhemies, keskustelu on ollut hyödyllistä. Tämä on erittäin vaikea tilanne näille kriisimaille, mutta se on yhtä vaikea tilanne Saksalle, Itävallalle ja Suomelle, koska näissä maissa veronmaksajat ovat eläneet budjettidieetin alla ja kokeneet vaikeita kriisejä. Kysymykset on perusteltu, ja siksi on erittäin tärkeää, että tästä Portugalin kysymyksestä tehdään malliesimerkki siitä, miten kriisi voidaan padota ja hoitaa ja estää sen leviäminen. Minusta Portugalin täytyy nyt ensinnäkin varmistaa lainojen takaisinmaksu myymällä omaisuuttaan, niin kuin on puhuttu, ja neuvoteltava yksittäisten lainanantajien kanssa, jotta saadaan konkreettisia ehdotuksia ja ajatuksia siitä, millä tavalla tämä kriisi voitetaan. Äänestäjät eivät kestä Saksassa, Itävallassa ja Suomessa sitä, että esimerkiksi tulisi vielä uusia Kreikan bail outeja tai tämä case ei onnistuisi.
costep_2011-06-08_7_14	Arvoisa puhemies, on tietenkin erittäin tärkeää, että Euroopan unionin alueella samat periaatteet voivat toteutua kaikille unionin jäsenvaltioille. Tässä suhteessa Schengen-sopimus on yksi askel eteenpäin tällaiseen tiiviimpään yhteistyöhön, vapaampaan liikkuvuuteen, mutta on tietysti muistettava, että vapaassa liikkuvuudessa pitää olla myös tietty vastuullisuus mukana. Nyt täytyy toivoa, että kun Romania ja Bulgaria tulevat mukaan Schengen-alueeseen, että ongelmiin, joita niiden rajoilla on esiintynyt todellakin puututaan ja sinne ohjataan riittävästi resursseja, jotta voidaan huolehtia siitä, että tällainen laiton siirtolaisuus ja muu voidaan estää. Lähtökohtaisesti tilanne on tietenkin se, että Euroopan unionissa ei voi olla kahden kerroksen väkeä, vaan samojen sääntöjen pitää koskea kaikkia. Tätä kautta meidän pitää huolehtia myös, että näissä maissa noudatetaan samoja muodollisuuksia kuin muualla. Resursseja tarvitaan, koska tiedämme ongelmat ja uhkat, joita siellä esiintyy.
costep_1997-01-15_4_26	Arvoisa puhemies, kaikki tietävät, että WTO:lle on annettu erittäin tärkeä tehtävä säännellä kansainvälistä kauppaa luotettavalla tavalla. Singaporen konferenssi edustaa siten kiistämätöntä ja hyödyllistä askelta eteenpäin tässä asiassa, jotta voidaan määritellä se yhteisymmärrys, jonka avulla edistetään inhimillisyyttä. Mutta tämä konferenssi toi päivänvaloon hyvin erilaisia, erityisesti sosiaalisia normeja koskevia lähestymistapoja ja käsityksiä. Jos uskotaan, että ongelman korostaminen loppujulistuksessa, tyytyminen tilanteeseen tai se, että kysymys lähetään ILO:lle riittävät sillä verukkeella, ettei kansainvälistä kauppaa ja sosiaalisia oikeuksia pidä sekoittaa, ei olla kovin vakavissaan, etenkin kun tämän toimielimen rajoitukset tunnetaan. Minusta tällainen käytös on vastuun pakoilua ja osoittaa tiettyjen Euroopan unionin hallitusten poliittista halua haudata sosiaalisten normien kysymys WTO: hon. Minun arvioni sellaisesta Euroopan unionista, joka ei kykene esiintymään yhtenäisenä, on ankara. Kaikki eivät ole puhaltaneet yhteen hiileen tällä alalla, mikä helpottaa tiettyjen kehittyvien maiden toimia. Olen ankara, koska Euroopan unioni voi ja sen pitää toimia paremmin kyetäkseen luomaan sosiaalisten normien työryhmä WTO: hon. Arvoisa puhemies, ymmärrän, ettei aina ole helppoa löytää parhaita sovitteluratkaisuja niinkin vaikeissa tapaamisissa kuin Singaporen kokous oli. Mutta minusta on järkyttävää ja jopa masentavaa, että kehittyneet maat saattoivat ILO:n itsensä mukaan vaihtaa informaatioteknologian, viskin ja konjakin miljoonien lasten joskus jopa kuolemaan asti johtavaan hyväksikäyttöön. Ymmärtänette reaktioni, jolla haluan sanoa, että ihminen on tärkeämpi kuin taloudellinen voitto. Reaktioni ilmentää myös demokraattisia, solidaarisia ja inhimillisiä arvoja. Toivon todella, että Euroopan unioni tekee voimakkaista aloitteita, jotta ihmisen työnteko-oikeuksia kunnioitettaisiin aina. Toivon myös, ettei unioni epäröi tehdä tarvittavia toimenpiteitä silloin, kun oikeuksia todella rikotaan, kuten Burmassa ja muualla on tapahtunut. Meillä on siten kaksi vaihtoehtoa: joko onnistumme saamaan sosiaaliset normit läpi WTO:ssa tai ryhdymme sosiaaliseen taisteluun poliittisesti ja sosiaalisesti vakaina pidetyissä maissa. Se, mitä Etelä-Koreassa tällä hetkellä tapahtuu, on vakava varoitus meille.
costep_1997-02-19_8_1	Arvoisa puhemies, työjärjestyksen noudattamista koskeva puheenvuoroni perustuu työjärjestyksen 127, 122 ja 34 artiklaan. Vaikka radikaaliallianssin ryhmä yrittikin näillä muutoksilla parantaa kompromissia, olemme edelleenkin kriittisellä kannalla sellaisen menettelyn suhteen, joka meistä vaikuttaa siltä, että Euroopan parlamentti antaa periksi poikkeuksellisen vakavassa asiassa. Olemme siis eri mieltä asiasisällöstä, mutta puheenvuoroni liittyy menettelykysymykseen, jota tuleva äänestys koskee. Barthet-Mayer ja Puerta korostivat maanantaina, että meillä oli erittäin hyvät syyt siirtää tämä äänestys epäluottamuslauseesta toimitetun äänestyksen jälkeen. Parlamentti päätti toisin eikä noudattanut tätä esitystä, joka kuitenkin oli hyvin perusteltu ja jonka tueksi esitettiin useita parlamentaarisia todisteita. En siis enää palaa tähän aiheeseen.
costep_1997-02-20_7_65	Arvoisa puhemies, tämän päätöslauselman tavoite on osoittaa näiden asioiden osalta, joiden listaa voisi valitettavasti jatkaa, että rasismi on tänä päivänä todellista ja etenee kaikkialla Euroopassa. Vaikka rasismilla onkin jokaisessa valtiossa omat erityispiirteensä, sen perusta on kaikkialla sama, ja pääasiassa on kyse toisen henkilön alkukantaisesta ja syvälle juurtuneesta torjumisesta, joka johtuu erilaisesta ihonväristä tai kulttuurista, tai syvemmästä ja pitkäaikaisemmasta yhteiskunnallisesta kriisistä, jonka toisiaan seuraavat hallitukset esittävät väistämättömänä kohtalona ja kieltäytyvät suorittamasta sen hallitsemiseen tarvittavia toimenpiteitä. Ranskassa me olemme etunenässä - jos voin näin todeta - näiden kahden rasismin perustan poliittisessa muuttamisessa Front national -puolueen vaalimenestykseksi. Ranskan hallitus kaivaa maata demokratian alta, samalla vastalauseita esittäen, sallimalla ilmaisuvapauden ja taiteellisen luomisen vapauden loukkaukset ja kulttuurin sensuroinnin Toulonissa ja joissakin muissa kaupungeissa. Tämä tekopyhyys levittää runsaasti ultraliberaaleja suuntauksia, jotka entisestään lisäävät epävarmuutta ja kurjuutta. Mitä voimme odottaa vallalta, joka käyttää sellaisia lakeja kuin Pasquan ja Debrén lait, ja joka hyödyntää, ja siten tekee siitä hyväksytyn, äärioikeistopuolueiden rasistisia teesejä sekoittamalla ulkomaalaisen laittomaan siirtolaiseen ja laittoman siirtolaisen rikolliseen? Rap, hip-hop, modernit ilmaisumuodot yleensä, kaikki nämä taiteelliset suuntaukset, joita sensuroidaan tai joiden olemassaoloa uhataan, muuntuvat ja rikastuvat maailman kulttuurien monimuotoisuudesta ja kutsuvat meitä avaamaan sydämemme ja henkemme ottamaan ulkomaalaisen vastaan Jacques Prévertin sanoin: Muukalaiset, muukalaiset, olette osa kaupunkia, olette sen elämää.
costep_1997-03-10_3_15	Arvoisa puhemies, hetki sitten luettelitte ne ryhmät, jotka yksimielisesti kannattivat Pariisiin muuttamisenne jälkeen omaksumaanne kantaa. Pyydän, että otatte huomioon, että I-EDN -ryhmä ei kuulu kyseisiin ryhmiin. Olette ilmaisseet enemmistön tahdon, kuten on loogista Euroopan parlamentin puhemieheltä. Haluaisin kuitenkin muistuttaa kaikkia niitä, jotka tekevät suuria julistuksia parlamentin työn tärkeydestä, että kuuluisa - ties kuinka mones - rasismia ja muukalaisvihaa koskeva päätöslauselma hyväksyttiin äänestyksen jälkeen sinä kuuluisana torstai-iltapäivänä 106 äänellä 101 vastaan, ja että todellisuudessa ilmaisemalla kantansa, kuten kyseisenä torstaiiltapäivänä, yhä erilaisemmista ja yhä vähemmän syvällisesti tutkituista aiheista, Euroopan parlamentti kaivaa maata uskottavuutensa alta. Ranskan ulkoministeri Hervé de Charetten lausunto ainoastaan heijasti sitä, mitä jokainen Euroopan parlamenttia objektiivisesti tarkkaileva voisi ajatella sen päätöslauselmien sisältöä tutkiessaan. Parlamentti ei epäröi ilmaista kantaansa kaikista asioista. Kyseisenä iltapäivänä parlamenttimme teki juuri näin, samaan aikaan kuin eräs kansallinen parlamentti, joka on valtion suvereniteetin ja demokraattisen legitimiteetin ilmenemismuoto ja joka edustaa koko kansaa, käsitteli tätä asiaa. Parlamenttimme teki näin vaikka sillä ei ollut toimivaltaa tässä asiassa. Teidän olisi tiedostettava, julki tuotu kanta heijastaa suuren osan yhteisön kansalaisten mielipidettä. Arvoisa puhemies, uskon, että tästä kokemuksesta voidaan saada myös toinen opetus Nordmannin mainitseman opetuksen lisäksi, josta olen samaa mieltä. On huolehdittava, että torstai-iltapäivänä esityslistalla on tekstejä, jotka ovat harkittuja ja kuuluvat parlamentin toimivaltaan. Toimimalla sillä tavoin, kuin olemme tehneet Ranskan valtion päämiehen vierailun aikana, parlamentti on saanut useat maat, kuten Ranskan, kieltäytymään antamasta lisää valtaoikeuksia parlamentille, joka ei niitä ansaitse.
costep_1997-03-12_7_10	Arvoisa puhemies, Barcelonan konferenssi oli merkittävä käännekohta Euroopan ja Välimeren alueen välisen keskuksen perustamisessa. Tämä ei tarkoita, etteikö olisi tarpeen laatia säännöllisesti katsaus aloitettujen töiden kehityksestä, jotta Barcelonan henki säilyy. Ja kuten Sakellarioun erinomaisessa mietinnössä suositellaan, Euroopan unionin on edettävä pidemmälle Euro-Välimeren yhteistyön tiellä. Mitä tulee minun ryhmääni, meistä on erittäin tärkeätä lujittaa kaupallista yhteistyötä asettamalla tavoitteeksi kaupan alijäämän supistaminen. Lisäksi näiden alueiden kestävä kehitys edellyttää luonnonvarojen, erityisesti veden, hyvää hallintaa. Poliittisella tasolla toivomme, että yhteisten ristiriitojen ehkäisypolitiikkojen suuntaa muutetaan ja että ihmisoikeuksien suhteen ollaan valppaampia. Barcelonan henki toteutuu kuitenkin vasta täysin, kun kulttuurille annetaan sille konferenssissa osoitettu paikka katalysaattorina kansojen lähentymismenettelyssä sekä taistelussa suvaitsemattomuutta ja rotusyrjintää vastaan. Tämän vuoksi ryhmäni tukee muutoksia, jotka tähtäävät kulttuurivaihdon, kansalaisyhteiskunnan aseman ja kulttuuriperimän säilyttämistä edistävän politiikan lujittamiseen.
costep_1997-03-13_2_28	Arvoisa puhemies, hyvät kollegat, Neuvostoliiton lyijykuoren sulettua voimme todeta tosiseikat ja muotoilla vaatimuksemme. Toteamme, että Transkaukasiassa, kuten monilla muillakin alueilla, kansallisuutta, rajoja, vähemmistöjä ja aiemmin vallalla olleita erilaisia etnisiä ja uskonnollisia ryhmiä koskevat ongelmat ovat pysyneet lähes muuttumattomina. Näihin liittyy joskus myös Neuvostoliiton harjoittamien leikkausten perintö, esimerkiksi VuoristoKarabahissa. Vaatimuksena on käsitellä tätä tilannetta täysin uudessa hengessä kestävien ratkaisujen löytämiseksi. Armeniaa koskeva yhteissopimus, jonka hyväksymistä meiltä tänään pyydetään, liittyy juuri tähän kontekstiin. Tämän hyväksymäni sopimuksen tavoitteina on vahvistaa maan itsenäisyyttä, syventää sen demokratiaa, saada se avoimemmaksi kansainvälisyydelle, ohjata sitä kohti markkinataloutta, monipuolistaa sen tähän asti liian yksipuolisesti entiseen Neuvostoliittoon keskittyneitä talousvirtoja ja poistaa saarto sekä kehittää vakaata ja luottamuksellista naapurimaiden kanssa harjoitettavaa alueellista yhteistyötä. Toivon, että Eurooppa käyttää vaikutusvaltaansa, jotta nämä tavoitteet toteutuisivat ja erityisesti jotta Armenialle annettaisiin kaupankäynnin vapaus, joka on yksi kansojen oikeuden perusteista ja jonka myötä se voi sulkea vaarallisen ydinvoimalan ja joka on lisäksi ehdoton edellytys tämän alueen kestävälle rauhalle.
costep_1997-03-14_3_5	Arvoisa rouva puhemies, tietyillä Euroopan viinialueilla on havaittu paheneva ylituotantokriisi, jota olisi heti ryhdyttävä torjumaan huolellisesti harkituin toimenpitein. Puollamme Martinin mietintöä, sillä se sisältää sekä asiaankuuluvia välittömiä toimenpiteitä että tulevaisuuden kannalta hyödyllisiä ehdotuksia. Kyseiset välittömät toimenpiteet ovat samat, joita komissio ehdotti markkinointivuosiksi 1996, 1997 ja 1998 mutta niillä voidaan ainoastaan lievittää ongelmaa. Ne eivät ratkaise sitä kokonaan. Sen vuoksi ryhmämme tutustui mielenkiinnolla mietinnön toiseen osaan, joka koskee raivausmenettelyn parantamista. Komission olisi nyt esitettävä viipymättä ehdotuksia viinin yhteisten markkinajärjestelyjen uudistamiseksi. Kyseisen asiakirjan laatimista on lykätty jo kaksi vuotta, vaikka Euroopan parlamentti on jo tehnyt ehdotuksia asiasta Fantuzzin mietinnön yhteydessä. Uudistuksen raivausta koskevassa osassa on otettava huomioon esittelijän ehdotus. Viinialueidemme tulevaisuus on ehdottomasti turvattava senkin jälkeen, kun sitä uhkaava kriisi on ohi. Ainoa keino tähän on se, että vapaaehtoinen raivaus on väliaikaista eikä lopullista. Pidän hyvin valitettavana sitä, ettei edustajakokous puoltanut meitä silloin, kun vuoden 1996-1997 hintapakettia hyväksyttiin, eikä äänestänyt ryhmämme ehdottamien muutosten puolesta, sillä esittelijä esittää tänään noita samoja muutoksia. Tuolloin meille sanottiin, ettei viinintuotannossa ole ylijäämiä. Nyt kuitenkin tiedetään, että Euroopan unionin on täytynyt tislata 15 miljoonaa hehtolitraa kuluvana markkinointivuonna. Mitä tuhlausta tämä onkaan ja mitkä tappiot viininviljelijöidemme onkaan täytynyt kärsiä! Säilyttäkäämme se tietty joustavuus, jonka tilapäinen raivaus tarjoaa viinialan yritysten hallinnassa. Muistakaamme, että lopullinen raivaus johtaa viljelyoikeuksien menetykseen, joka sekin on lopullinen, ja että näin vapautetut maat eivät enää voi saada tukea osana yhteistä maatalouspolitiikkaa. Mitä tulee Charentesin erityistapaukseen, olisi tuhoisaa raivata lopullisesti noin 20 000 hehtaaria maata eli noin 25 prosenttia alueen viininviljelypotentiaalista, kuten eräät ehdottavat. Nämä maat korvattaisiin kesannoilla ja aiheutettaisiin kyseisen alueen taloudelle välttämättömän valttikortin menetys sekä rikottaisiin sen perinteinen inhimillinen tasapaino. Tämän vuoksi vaadimmekin, että yhteisten markkinajärjestelyjen uudistusta ryhdytään toteuttamaan viipymättä.
costep_1997-04-10_6_9	Arvoisa puhemies, kuten toisetkin puhujat, ymmärrän tilanteen vakavuuden, sekä Venäjän federaatiossa että Valko-Venäjällä, mutta kieltäydyn ymmärtämästä, miksi emme kahdenvälisten suhteiden takia keskustele siitä siinä asiayhteydessä ja miksi keskustelemme asiasta nyt, vaikka Venäjän federaation ja Valko-Venäjän välinen sopimus on kunnossa. Minunkin mielestäni olisi ollut parempi, jos olisi keskusteltu siitä, mitä seurauksia Berliinin tuomioistuimen kaksi tuntia sitten tekemä päätös aiheuttaa EU:n politiikalle. Tuomari katsoi toteennäytetyksi, että Iranin korkein valtiollinen elin on syyllinen neljän kurdin murhaan Mikonos-ravintolassa muutamia vuosia sitten. Tästä meidän olisi pitänyt keskustella. Mitä on se kriittinen vuoropuhelu, jolle ei ole koskaan annettu sisältöä? Tämä olisi ollut ajankohtaista ja meidän olisi pitänyt keskustella siitä, onko Yhdysvaltain kongressi paremmin selvillä asioista kuin me. Ja kenties meidän on kohta pakko suhtautua vakavammin siihen D'Amato-lakiin. Meidän keskustelumme ovat jonkin äänestysalueen etujen sattumanvaraisuuden tulosta, parhaiten panostusta harjoittavan kansalaisjärjestön vaikutusta, pyrkimystä siihen, mikä on kaukana, eikä toteutettavissa ja lopullinen ratkaiseva ääni on suurilla poliittisilla puolueilla. Arvoisa puhemies, pyydän teitä, antakaamme tälle ajankohtaiskeskustelulle toisenlainen muoto ja sisältö. Olin Genevessä, neuvosto on merkinnyt tiedoksi päätöslauselmamme ja on jatkanut keskustelua yksittäisten jäsenvaltioiden ideoista. Arvoisa puhemies, keskustelkaa poliittisten puolueiden kanssa, antakaa tälle ajankohtaiskeskustelulle toisenlainen muoto ja sisältö, muuten se latistuu hitaasti mutta varmasti inflaation kärsineeksi keskusteluksi ja sitä emme halua.
costep_1997-06-10_3_29	Arvoisa puhemies, alunperin luodun taloudellisen vapaakauppa-alueen vastaisesti yhteisön sääntelyn lisääminen vei jälleen kerran voiton ja tämä on ylikansallisen tahdon voitto. Yleinen yhdenmukaistamisen halu 1980-luvun puolivälin jälkeen edellytti väliaikaisen alv-järjestelmän täytäntöönpanoa, jonka kaikki tiesivät olevan sopimaton. Väliaikainen, mutta kuinka kauan? Komission piti hyväksyä lopullinen järjestelmä 31. joulukuuta 1994 mennessä. Nyt on kuitenkin kesäkuu 1997 ja verotuksen yhdenmukaistaminen on edelleen esityslistalla. Kyseessä on tietysti myöhästyminen, mutta myös kyvyttömyys, jota on vaikea hyväksyä. Tämä epäonnistuminen on sitäkin kirpaisevampi, sillä se koskee yhteisön tärkeimpiä toimielimiä, neuvostoa ja toimeenpanevaa komissiota. Nyt tätä myöhästymistä symboloivat kaksi yksinkertaista havaintoa. Ensimmäinen on se, että tämä sopimaton tilapäisjärjestelmä on korvattava ja toinen on lopullisen järjestelmän luomisen vaikeus. Tähän pääsemiseksi on esitetty joitakin ajatuksia, joista ensimmäinen on määränpäämaan säännön korvaaminen alkuperämaalla. Olemme yhtä mieltä tämän säännön periaatteesta, joka yksinkertaistaisi yritysten hallinnollisia toimenpiteitä. Sitä paitsi vähennettäessä ilmoitusvelvollisuuksia vähennetään myös riskien määrää. Yksi ainoa ilmoitus yhdessä ainoassa verotuspaikassa merkitsee mahdollisimman vähän petoksia, mistä seuraa kustannussäästöjä. Se, mistä emme ole samaa mieltä, on suosittelemanne kansallisten vapautusten yksinkertainen poistaminen ja niiden korvaaminen nollatasolla. Kyse on jälleen kansallisen itsenäisyytemme hylkäämisestä, sillä päättäjinä ovat yhteisön elimet. Aivan kuten kansalliset, suorat tai epäsuorat verot, myös alv on finanssipolitiikan ensisijainen väline. Tästä on osoituksena se, että heti sen synnyttyä Ranskassa, tätä ainutlaatuista veroa alettiin jäljitellä maailmanlaajuisesti. Kannatamme nykyisen järjestelmän muuttamista, mutta emme mihin hintaan tahansa. Sanomme jälleen kerran ei itsenäisyyden hylkäämiselle. Haluamme säilyttää itsenäisyytemme veroasioissa, mikä ei välttämättä ole Euroopan yhteisön uuden alv-järjestelmän vastaista.
costep_1997-07-16_7_2	Arvoisa puhemies, kiitän teitä, että annoitte minulle 129 artiklan mukaisesti valiokuntakäsittelyyn palauttamista koskevan puheenvuoron. Käytän tilaisuutta hyväkseni ja onnittelen samalla Cotia hänen eriomaisesta valinnastaan. Arvoisa puhemies, valiokuntakäsittelyyn palauttamista koskevan pyyntöni perusteena on kolme syytä. Ensimmäinen syy on se, että budjettivaliokunnassa käyty keskustelu oli hutiloitu. Päätöslauselmaesitykseen ei ollut mahdollista esittää muutoksia, vaikka se on luonnollisesti erillinen itse toimielinten välisestä sopimuksesta. Toinen syy on se, ettei ulkoasiainvaliokuntaa kuultu. Ulkoasiainvaliokunta on kuitenkin varmasti työjärjestyksen liitteen VI I artiklan 1 alakohdan mukaisesti toimivaltainen Euroopan unionin yhteistä ulko- ja turvallisuuspolitiikkaa koskevissa asioissa. Kolmas ja paljon vakavampi syy on se, arvoisa puhemies, ettei institutionaalisten asioiden valiokuntaa kuultu. Se olisi antanut lausuntonsa asiasta 1.-2. heinäkuuta pidetyssä kokouksessa, mutta tätä asiaa ei ollut edes esityslistalla. Tässä kokouksessa ei jaettu minkäänlaista sopimusta koskevaa tekstiä, eikä minkäänlaista äänestystä käyty. Pyydän tämän valiokunnan jäseniä todistamaan asian. Tämän vuoksi pyydän, että asia palautetaan valiokuntakäsittelyyn.
costep_1997-09-15_3_4	Arvoisa puhemies, viime kokouksemme jälkeen Gerhard Schroeder, saksalainen sosialistijohtaja, sanoi, häntä siteeratakseni: autovarkauksissa puolalaiset ovat erityisen ahkeria, prostituutiota dominoi venäläinen mafia ja huumausainerikolliset tulevat yleensä Kaakkois-Euroopan maista ja mustasta Afrikasta. Tahtoisin tietää, mitä mieltä kansalaisvapauksien valiokunnan sosialistikollegat, erityisesti Ford, Schultz, Lindeperg, d´Ancona tai Oostlander ovat tällaisesta lausunnosta. Haluan muistuttaa, että mainitsemani lausunto esitettiin laajalevikkisessä saksalaisessa sanomalehdessä ja sen esitti Gerhard Schroeder, yksi ensi vuoden liittokanslerivaalien ehdokkaista.
costep_1997-11-05_8_3	Arvoisa puhemies, arvoisa komissaari, hyvät kollegani, olisi epäoikeudenmukaista ja jopa väärin väittää, että maailmanlaajuistumisella ja yritysten kansainvälisillä siirtymisillä olisi vain kielteisiä vaikutuksia. Ihmisten, ajatusten, tavaroiden liikkuvuus, eräiden totalitaaristen suurvaltojen häviäminen, muurien ja rautaesirippujen katoaminen ovat kaikki todellista edistystä. Joskus voidaan jopa sanoa, että tietyt yrityssiirrot antavat työtä köyhille maille ja edistävät rikkaiden maiden talouskasvua kulutustuotteiden hinnan pudotessa. Herra puhemies, herra komissaari, hyvät kollegat, tästä huolimatta tarkasteltaessa Euroopan kansalaisten ja työntekijöiden reaktioita Euroopan rakentamiseen kielteisinä pidetyistä ilmiöistä ensimmäisellä sijalla ovat aina yrityssiirrot. Euroopan kansalaiset eivät siedä niitä enää ja sälyttävät sitä paitsi niistä vastuun Euroopan unionille, usein syyttä suotta. Kollegamme André Sainjon on nyt tehnyt loistavaa työtä. Me sosialistit annamme hänelle tukemme aivan samoin kuin tuemme poliittisia ja ammattiyhdistysten tekemiä aloitteita, joilla pyritään torjumaan tuhoava ääriliberalismi. Yritysten siirtymisissä on erotettava toisistaan kaksi eri tapausta, nimittäin unionin sisäiset yrityssiirrot ja ne, jotka kohdistuvat muihin maihin. Ensin mainittuja eli unionin sisäisiä siirtymisiä ei voida tietenkään kieltää, mutta ylhäältä päin verotuksellista ja sosiaalista yhdenmukaistamista voidaan nopeuttaa, ja sitä pitääkin nopeuttaa. On mahdotonta hyväksyä sellaisia yhtenäismarkkinoita, joilla pelin säännöt ja siis myös kustannukset olisivat perustaltaan erilaisia. Se olisi tuhoisaa kaikille, erityisesti palkansaajille, ja näin ollen myös Euroopan integraation ajatukselle. Yhdenmukaistaminen on toki välttämätöntä, mutta korostan erityisesti, että voimme ja meidän pitääkin kieltää yrityssiirrot, joihin annetaan Euroopan unionin suoraa tai välillistä tukea. Tällaisia tapauksia on tiedossa paljon. Tätä ei voida suvaita, vaan on ryhdyttävä lainsäädäntötoimenpiteisiin. Se on täysin mahdollista ja aivan yksinkertaista. Tarvitaan vain poliittista tahtoa. Sisäisten siirtojen lisäksi tapahtuu tietysti siirtoja myös unionin ulkopuolelle. André Sainjon tekee mielenkiintoisia tätä koskevia ehdotuksia, joille annan tukeni. Tällainen on varsinkin hänen ehdotuksensa eurooppalaisten monikansallisten yhtiöiden toimintaohjeistoksi sekä OECD:n investointisäännöstön muutosehdotus. Menemättä yksityiskohtiin vakuutan, ja me kaikki vakuutamme, että pakkotyö, lapsityövoiman käyttö ja kaikenlainen syrjintä on torjuttava, mutta on myös taisteltava ammattiyhdistysvapauden ja yhteisneuvottelujen yleistymisen sekä kaikissa maissa voimassa olevan työoikeutta koskevan vähimmäissäännöstön puolesta. Herra puhemies, haluan lopuksi toistaa, että ihmisten, ajatusten ja tavaroiden vapaa liikkuvuus Euroopassa ja koko maailmassa on erinomainen asia ja kaupan, talouden ja teollisuuden kannalta edistysaskel. Vapaa liikkuvuus on kuitenkin organisoitava ja sitä on säänneltävä, ylilyöntejä on vältettävä ja laadittava yhteisiä vähimmäissääntöjä, jotta ei hyödytettäisi kaikenkarvaisia riistäjiä. Vapautta on hyvä lisätä, mutta se ei saa johtaa vahvimman oikeuteen. Me emme vastusta liikettä vaan kaikkea sellaista, joka vähänkin muistuttaa vahvimman oikeuden valtaanpääsyn yleistymistä.
costep_1997-11-20_7_20	Arvoisa rouva puhemies, täsmensin UPE-ryhmän puolesta 20. maalikuuta Brysselissä, että Lomén yleissopimuksen ansio perustuu lähinnä siihen, että se tarjoaa yhteistyökumppaneille puitteet sopimusten tekemiselle ja että poliittisen vuoropuhelun alalla on yhteistyökumppanuutta elvytettävä toimiemme tehostamiseksi. Otin esille myös yksimielisyytemme siitä, että tämä vuoropuhelu Euroopan unionin ja AKT-valtioiden välillä on epäonnistunut, vaikka välineitä sen toteuttamiseksi on useita. Halusinkin täsmentää, että AKT-valtioiden muodostama ryhmä ei ole nykyään todellinen poliittinen vuoropuhelukumppani Euroopalle, sillä vuoropuhelulta puuttuu sisältö ja se ei ole tarpeeksi näkyvää. Vihreän kirjan julkaisemisen jälkeen alkanut keskustelu osoittaa selvästi, että yhteistyömme AKT-valtioiden kanssa on menettänyt perusteltavuuttaan sekä Euroopan unionin sisä- että ulkopuolella. Se on menettänyt myös osan erityislaatuisuudestaan, sillä kaupalliset etusijat ovat kaiken aikaa tasoittumassa ja AKT-valtiot ovat menettäneet asemansa toimintamme ensisijaisina kohteina. Kun otamme huomioon, että AKT-valtiot ovat yhä enemmän huolissaan siitä asemasta, minkä me heille suomme yhteistyöpolitiikassamme vähiten kehittyneiden maiden kanssa, ei Togoon kohdistuvan poliittisen voimannäytteen (tulette sen vielä myöntämään) tarkoituksena ole palauttaa kumppaneidemme luottamusta, vaan saada meidät tuntemaan todella huonoa oloa siitä vähästä arvostuksesta näitä kansoja kohtaan, joille olemme historiallisesti velkaa. UPE-ryhmä on aina kannattanut sitä, että kehitysavun myöntäminen on riippuvainen siitä, kuinka demokratiaa ja ihmisoikeuksia kunnioitetaan, mutta on pahoillaan siitä, että eräät poliittiset ryhmät vaativat parlamenttia kyseenalaistamaan äänestystuloksen, jossa olemme olleet osallisina. AKT-EU-yhteiskokous hylkäsi tämän päätöslauselmaesityksen, jota käsittelemme, Loméssa 30. lokakuuta yhteiskokouksen työjärjestyksen mukaisesti ja henkilökohtaisen ja salaisen lippuäänestyksen jälkeen. Jos me kyseenalaistamme AKT-valtioiden poissaollessa tämän äänestystuloksen, se rikkoo meidän aloitteeseemme perustuvaa AKT-EU-yhteiskokouksen työjärjestystä vastaan, ja se voidaan tulkita myös arvostuksen puutteeksi AKTvaltioihin kuuluvia ystäviämme kohtaan, mitä UPE-ryhmä ei missään tapauksessa voi hyväksyä. Näissä olosuhteissa, arvoisa rouva puhemies, ryhmäni ei kannata tällaista menettelyä ja ilmoittaa sen myös kaikille AKT-yhteistyökumppaneillemme.
costep_1998-01-15_4_7	Arvoisa puhemies, kysymys, joka meidät tänään yhdistää, on tärkeä. Neuvottelut Sveitsin kanssa ovat olleet pysähdyksissä kuukausia liikenteeseen liittyvän ongelman takia. Meidän on siis kiireesti arvioitava, mikä on tilanne suhteissamme alppinaapuriimme. Näyttäisi siltä, että Sveitsin viranomaiset ovat suostuneet tekemään myönnytyksiä. Haluaisimme siis komission antavan meille tarkempaa tietoa neuvottelujen edistymisestä, josta lehdistö on levittänyt tietoja. Onhan Sveitsin kauttakulkuongelmalla vaikutuksia koko Alppien tieliikenteeseen. Tämän vuoksi olen koko ryhmäni kanssa sitä mieltä, ettei suhteita Sveitsiin liikennekysymyksessä voida pitää erillään Alppien transitliikenteen laajemmmasta yhteydestä ja että pian on pakko ottaa huomioon tieliikenteen kasvun tuhoisat vaikutukset ympäristöön. Mainitsen vain yhden esimerkin: Chamonix'n laakson saasteet, jotka Mont Blancin tunnelin takia vastaavat suuren kaupungin saastemäärää. Mont Blancin seudun asukkaiden huoli on siis ymmärrettävä, samoin kuin Valle d'Aostan asukkaiden, kun puhutaan siitä, että tunneli mahdollisesti kaksinkertaistetaan. Ratkaisuja kuitenkin on. Ensinnäkin riita-asian ratkaiseminen Sveitsin kanssa ja sellaisen tiemaksujärjestelmän kehittäminen, joka kannustaa käyttämään ympäristöystävällisiä laitteita. Toiseksi, ja tämä on hyvin tärkeä tekijä, raideliikenteen suosiminen ja rauta- ja maanteitä käyttävän yhdistetyn kuljetuksen kehittäminen. On totta, että siirtyminen tieliikenteestä raideliikenteeseen on suuri kustannus ja vaatiii raskaita investointeja. Mutta älkäämme unohtako, että se on tulevaisuuden ratkaisu. Tässä mielessä TGV-yhteys (suurnopeusjunat), tavarakuljetus mukaan lukien, Lyon - Torino välillä ja rautatietunnelin puhkaiseminen Montmélian - Torino välille helpottaisi yhdistettyä kuljetusta Alppien alueella. On siis syytä siirtyä suunnitelmasta tekoihin ja saada jäsenvaltiot toteuttamaan tarpeellinen infrastruktuuri. Toisaalta olisi kiinnitettävä erityistä huomiota rautatiehankkeeseen Genevestä Mâconiin, Bourg-en-Bresseen tai Chambéryyn. Sveitsin tasavallan uusi presidentti on antanut optimistisia lausuntoja mitä tulee Sveitsin ja Euroopan unionin välisten suhteiden tulevaisuuteen. Toivokaamme, että se auttaa meitä pääsemään tästä vaikeasta tilanteesta.
costep_1998-01-16_5_14	Arvoisa rouva puhemies, arvoisa komissaari, hyvät kollegat, olen erittäin ilahtunut siitä, että täysistunnossa käydään tätä keskustelua, joka kohdistuu rakennepolitiikan ja yhteisen maatalouspolitiikan uudistamissuunnitelmiin, koska minusta tuntuu erityisen tärkeältä, että voisimme yhdessä miettiä tässä salissa sitä tapaa, jolla Euroopan unioni voi jäsenvaltioiden rinnalla osallistua tahtopolitiikkaa harjoittamalla ekologisesti herkkien maataloustuotannon alueiden suojelemiseen. Jos tosiaankin tyydytään antamaan pelkkien kansainvälisten markkinoiden paineiden toimia, on vaikea nähdä, kuinka samanaikaisesti elävää ja vastuuntuntoista maataloutta voidaan ylläpitää alueilla, joiden oloja säätelevät erityiset rajoitukset, jotka muodostuvat näille alueille yhteisistä piirteistä, ja jotka liittyvät niiden maaperän laatuun, ilmastoon, ekosysteemin tai hydraulisen verkoston erityiseen herkkyyteen, eristyneisyyteen ja helppopääsyisyyteen liittyviin ongelmiin. Hinnalla millä hyvänsä on estettävä näiden alueiden autioituminen, väestön lisääntyvä väheneminen sallimalla kestävä, riittävän palkitseva maanviljely ja tukemalla alueiden erityislaatuisuuden huomioivan matkailun kehittämistä; eikö tässä olekin se kaksinkertainen tavoite, johon näiden alueiden ongelmia tuntevan politiikan olisi pyrittävä, jotta raskaat kehitysrajoitukset saataisiin positiiviseen tasapainoon. Sen sijaan, että tulevat uudistukset asettaisivat itse vuoristoalueita suojelevan politiikan määräykset kyseenalaisiksi, uudistusten olisi päinvastoin pidettävä niitä ensimmäisenä positiivisena perustana, jota hioa ja täydentää, jotta voitaisiin ohittaa yksityiskohtiin keskittyvien ja kokeellisten toimien vaihe ja saavutettaisiin uuden tavoitteen 2 puitteissa todellinen kestävä ja siis ennustettavissa oleva järjestelmä, joka olisi lähtökohdiltaan kannustava ja jonka avulla voitaisiin houkutella erityisesti nuoria toimijoita. Olen tässä yhteydessä erittäin ilahtunut komissaari Orejan lausunnoista, joista käy ilmi, että koska kosteat alueet ovat myös ekologisesti herkkiä maatalousalueita, johin parlamenttimme kiinnittää erityistä huomiota, niiden olisi, samoin kuin vuoristoalueidenkin, saatava erityistä ja tärkeämpää tukea rakennepolitiikan uudistusten puitteissa.
costep_1998-03-11_3_11	Arvoisa puhemies, eurooppalaisen diplomatian on osoitettava pystyvänsä toimimaan Kosovon kriisissä yhtä asianmukaisesti ja tehokkaasti kuin se toimi Irakin kriisissä. On kysymys kriisistä, joka voi pahentua vaarallisella tavalla mutta joka ehditään vielä pitää kurissa varsinkin, jos eurooppalaiset diplomatiat osaavat osoittaa arvostelukykyä ja päättäväisyyttä Ranskan ja Saksan tavoin, jotka ovat toteuttaneet täsmällisiä toimia. Niiden on osoitettava kykynsä ottaa huomioon kaikki tekijät ja erityisesti se seikka, että Kosovo on serbeille samanlainen alue kuin Île-de-France ranskalaisille ja että sen asukkaista on nykyään 90 % albaaneja. Niiden on muistettava, että Jugoslavian hajoamisprosessi alkoi sen laajan autonomian kyseenalaistamisella, joka Kosovolla oli entisessä liittotasavallassa. Siitä lähtien kiista ei ole lakannut kytemästä. Nyt itsenäistymishaluisten albaanien ja Serbian viranomaisten pyrkimysten samanaikaisen voimistumisen ansiosta kriisissä ylitetään uusi erittäin huolestuttava taso kasvavien jännitteiden osalta. Kansainvälisen yhteisön on siis lisättävä toimiaan, vaikkei sillä ole samoja perusteita toimia kuin Bosniassa, jonka itsenäisyyden se oli tunnustanut. Mutta kansainvälistymisen vaarat ovat kiistan kovetessa erityisesti Makedonian osalta, jonka asukkaista neljännes on albaaneja, ja tietenkin yhä rauhattomamman Albanian osalta, sellaiset, ettei Kosovon kysymystä voida pitää pelkästään maan sisäisenä kysymyksenä. Vaikka yhteysryhmän kuusi valtiota muodostavat kaikkein sopivimmat puitteet kansainvälisen yhteisön tahdon ilmaisemiselle - ja siinä on tärkeää säilyttää yhteenkuuluvuus - eurooppalaisten diplomatioiden sisäisen toiminnan on oltava määrätietoista, jotta voidaan välttää joidenkin ryhmän jäsenten diplomatioiden poikkeaminen yhteisestä linjasta tai muiden diplomatioiden kieltäytyminen koko kansainvälistymisestä. On hyvä, että Lontoossa eilen pidetyssä yhteysryhmän kokouksessa otettiin uudelleen esille turvautuminen Pariisin ja Bonnin käyttöön ottamaan neuvotteluratkaisuun tilanteessa, jossa päädytään erityiseen välittäjän asemaan itsenäisyyden ja vallitsevan tilan välissä, joista kumpikaan ei ole sopiva ratkaisu. Lisäksi on löydettävä tehokkaat painostuskeinot, ja niitä on käytettävä oikeassa suhteessa, jotta eri tahot saadaan vakuutettua siitä, ettei kiistan jyrkkään kierteeseen kannata kannustaa. On siis tärkeää, herra puhemies, verhota pakotteet myönteisillä toimilla erityisesti niiden eri yksityiskohtaisten järjestelyiden osalta, jotka koskevat Belgradin sopeuttamista uudelleen kansainväliseen yhteisöön. Tämä on se tapa, joka hyväksyttiin Lontoossa eurooppalaisten vaikutuksesta, joiden on säilytettävä tämä johtajuus. Se on hyvä tapa. Sitä on noudatettava sitkeästi ja määrätietoisesti.
costep_1998-03-30_5_16	Arvoisa rouva puhemies, haluaisin todellakin kannattaa pyyntöä merkitä Hermanin mietintö uudelleen esityslistalle, sillä tämä mietintö toi hyvin ansiokkaasti esiin yhden vakavan ja kiireellisen ongelman, nimittäin talous- ja rahaliiton demokraattista valvontaa koskevien menettelyjen heikkouteen tai jopa olemattomuuteen liittyvän ongelman laajassa mielessä eikä ainoastaan Euroopan keskuspankin osalta, jota käsitellään myös Randzio-Plathin mietinnössä. Hermanin mietintöön sisältyi etenkin kollegamme Gallagherin tekemät erinomaiset tarkistukset, jotka hyväksyi institutionaalisten asioiden valiokunta, joka pitää sietämättömänä sitä, että demokraattinen valvonta voi karata kansallisilta parlamenteilta ilman, että se korvataan vastaavan arvoisella valvonnalla Euroopan tasolla. No, emme luonnollisestikaan tekisi tästä samoja päätelmiä kuin herra Herman, koska olemme osaltamme sitä mieltä, ettei ole mahdollista järjestää tätä eurooppalaista valvontaa eurooppalaisen valtion puuttuessa. Tällä mietinnöllä oli, totean vielä kerran, se ansio, että siinä tuotiin esille hyvin kiireellinen ongelma, parlamentin istuntoa koskevan ennakkokatsauksen sanamuotoa käyttäen, katsauksen, joka on Euroopan parlamentin virallinen asiakirja.
costep_1998-03-31_4_15	Arvoisa puhemies, keskustelu varsinaisesta asiasta on varmasti käynnissä, mutta me käymme täällä nyt ainoastaan keskustelua menettelystä, ja kyse on siitä, onko käsiteltäväksemme annettu teksti sopusoinnussa sen kanssa, mikä talousarvion valvontavaliokunnassa hyväksyttiin. Tarkistuksen varauksella uskon, ettei ole epävarmaa, että ensinnäkin teksti, josta äänestimme ja joka on virallinen, on saksankielinen teksti, ja toiseksi, että tämä saksankielinen teksti sisälsi ilmaisun itsenäinen elin saksaksi, eikä se sisältänyt ilmaisua Euroopan oikeusviranomainen, joka on peräisin toisesta lähteestä, nimittäin komission ehdottamasta Corpus Juris - asiakirjasta. Uskon siis, että menettelyn kannalta ei ole epäselvyyttä. Äänestimme hyvinkin tekstistä, jossa puhuttiin itsenäisestä oikeudellisesta elimestä. Jos tämän tekstin kanssa olisi oltu ristiriidassa, olisi mielestäni pitänyt esittää tarkistusta muotomääräysten mukaisesti, ja tässä tapauksessa kyseessä olisi juuri käännösvirhe saksankielisen tekstin ja muiden kieliversioiden välillä. Luulen siis, että on pitäydyttävä äänestystuloksessa, joka perustuu saksankieliseen tekstiin ja joka on virallinen.
costep_1998-04-02_4_15	Arvoisa puhemies, arvoisat kollegat, haluan ensiksi onnitella rouva Schaffneria hänen mietinnöstään, jossa käsitellään maltillisesti vapaata liikkuvuutta. Mietintö sisältää paljon hyviä tarkoituksia. Lisäksi se sisältää halun tehostaa valvontaa ulkorajoilla, uusien muutoksenhakukeinojen perustamisen henkilöille, jotka ovat kohdanneet ongelmia harjoittaessaan oikeuksiaan, oikeuksien ajan tasalle saattamisen sosiaaliturvan alalla, kielten oppimisen ja kulttuurivaihdon, ja voimme olla tästä kaikesta ainoastaan tyytyväisiä. Se ei kuitenkaan estä meitä puuttumasta joihinkin kohtiin, joita ei mielestämme voida hyväksyä. Rouva Schaffner ehdottaa tosiaan, että kansalaisille varatut julkiset virat olisi määriteltävä tarkemmin, mikä tuntuu minusta julkiseen virkaan pääsyn edellytyksien höllentämiseltä. Emme voi missään tapauksessa sallia, että julkisen viran käsitettä, jossa kansallinen suosituimmuusasema on vielä säilytetty, heikennettäisiin. Ranskassa ja lähes kaikissa Euroopan maissa julkiset virat on varattu maan kansalaisille ja sellaisena tilanteen on säilyttävä. Mietinnössä ehdotetaan myös perheen yhdistämistä koskevien sääntöjen joustavampaa tulkitsemista. Omalta osaltani olen aina puolustanut perheen käsitettä, koska mielestäni se on kansakuntiemme eloonjäämisen tae. Perheen yhdistämisen käsitettä ei pidä kuitenkaan laajentaa määrättömästi, eikä sitä etenkään saa käyttää tekosyynä sellaisten uusien maahanmuuttajien valtavalle maahantulolle, joiden maahanpääsyn ainoana muodollisuutena on, että kaukainen sukulainen asuu jo vastaanottavassa maassa. On myös ehdotettu jäsenvaltiossa oleskelevien kolmansien maiden kansalaisten tilanteen parantamista. Mutta eikö tähän ole jo varauduttu heidän vastaanottamisekseen ja sijoittamisekseen vastaanottavaan maahan? Ranskassa alueelle laillisesti asettuneet ulkomaalaiset nauttivat samoja oikeuksia ja etuoikeuksia kuin kuka tahansa maassa syntynyt ranskalainen. Voivatko he tavoitella enempää? Sitä emme usko, koska se olisi syrjintää. Lopuksi mietinnössä halutaan edistää Euroopan jäsenvaltioiden kansalaisten vapaata liikkuvuutta. Erittäin hyvä, mutta tässä ei nähdä metsää puilta. On todistettu, että Schengenin sopimusten tiukka soveltaminen ei ole nykyään toteutettavissa, ja että se on erittäin paha valtioiden turvallisuuden kannalta. Tarkastusten poistaminen sisäisiltä rajoilta ja niiden korvaaminen oletetuilla yhteisillä ulkorajoilla merkitsee huumeiden, niiden kaupan ja kulutuksen vapaata liikkuvuutta, jatkuvasti lisääntynyttä laitonta maahanmuuttoa, turvattomuutta ja kansainvälistä rikollisuutta. Tämä asia on tehtävä selväksi: kansallisen turvallisuuden, täystyöllisyyden ja sosiaalisen vakauden edellytykset eivät valitettavasti ole vielä koossa, jotta voitaisiin luoda eurooppalainen alue, jolla ei ole rajoja. Niinpä kyllä, kuten Schaffnerin mietinnössä, ehdotamme rajatarkastusten tehostamista. Tämän on kuitenkin myös tapahduttava, hyvät kollegat, harjoittamalla johdonmukaista, ennalta ehkäisevää ja yhtenäistä maahanmuuttopolitiikkaa, kehittämällä poliisija oikeusasioiden alalla yhteistyötä, yhtenäistämällä tapoja saada kansallisuus, joiden on perustuttava sukulaisuuteen suoraan alenevassa polvessa, sekä harjoittamalla rajoittavaa perheiden yhdistämispolitiikkaa.
costep_1998-05-02_4_71	Arvoisa puhemies, tie helvettiin on kivetty hyvillä aikomuksilla. En aio kyseenalaistaa kaikkien kollegoiden tämänpäiväisiä aikomuksia, mutta kommunismista saadusta kokemuksesta huolimatta huomaan surullisena, että marxismi on Euroopassa voitolla. En usko, en hyväksy sitä, että rahataloudellinen ja taloudellinen infrastruktuuri olisi ratkaisevaa sille, mitä Marx kutsui poliittisiksi ja muiksi ylärakenteiksi. Niinpä olemme tänään olleet mukana todellisen hätäkeinon kehittämisessä emmekä etsimässä todellisia parannuskeinoja kaikilla tasoilla romahdusmaiseen tilanteeseen, joka on todellisuutta eri Euroopan maissa. Mitä onkaan rahataloudellinen vakaus, kun yhteiskunnallista vakautta ei ole, kun todistamme yhteiskuntiemme todellista hajoamista? Niinpä peräänkuulutan taloustieteen syvällistä tarkistamista pyrkimällä jälleen yhteyteen Euroopan suuren älyllisen ja humanistisen perinnön kanssa, koska taloustiede ei ole mikä tahansa tiede, koska se on humanistinen tiede. Olemme tänään todistaneet ajatuksen häviötä, taloudellisen ja poliittisen ajatuksen häviötä.
costep_1998-05-14_3_9	Arvoisa puhemies, tehdessään aloitteen Euroopan toimielinten tiedotusongelman tutkimiseksi kulttuurivaliokunta on tehnyt hyödyllisen teon. Kuitenkin, vaikka jokainen näkeekin tällaisen hankkeen välttämättömyyden, sen konkreettinen toteuttaminen ei ole helppo tehtävä. Herra Pexiä on kiitettävä siitä, että hän on käynyt tehtävään käsiksi, ja kulttuuriasioita käsittelevän valiokunnan ja institutionaalisten asioiden valiokunnan kollegoja siitä, että he ovat hänen kanssaan välttäneet tietyt kompastuskivet. Mitkä ovatkin ne vääristyneet kuvat, joiden uhreiksi Eurooppa ja sen toimielimet ovat joutuneet, on kuitenkin erotettava se, mikä kuuluu varsinaiseen viestintäpolitiikkaan ja mikä kansalaisten tiedottamiseen. Kansalaisten auttaminen ymmärtämään paremmin Euroopan toimielimiä, tietämään enemmän tehdyistä päätöksistä, kuuluu tiedotukseen, kun taas viestintä, poliittisin termein ilmaistuna, lankeaa poliittisten ryhmien ja itse parlamentin jäsenten osaksi. Edustajantoimemme pakottaa meidät oppimaan välittämään viestejä ja selittämään valintojamme. Mikään institutionalisoitu viestintäpolitiikka ei voi mitenkään korvata sitä. Toisaalta, yksinkertaisemmat ja kansalaisen kannalta ymmärrettävämmät toimielimet helpottaisivat kansalaisen joskus konfliktin leimaamia suhteita Eurooppaan. Tämä on kysymys, jota ei voi kiertää mutta joka ylittää tämän keskustelun rajat. Mitä tulee erityisesti jatkuvien tiedotustoimien työryhmää koskevaan ongelmaan, ryhmäni suhtautuu varauksin ryhmän perustamiseen. Sellaista työryhmää ei kuitenkaan oikein voi muodostaa ilman, että kaikki poliittiset ryhmät ovat edustettuina. Äänestämme siis tämänsuuntaisten tarkistusten puolesta. Se on todellisen tiedotuspolitiikan välttämätön ehto.
costep_1998-05-27_11_6	Arvoisa puhemies, hyvät kollegat, Van Lanckerin mietinnössä käsiteltävän kysymyksen olisi kiinnitettävä kaiken huomiomme. Keskustellessamme, vieläpä tässä istuntosalissa, ongelmista, joita aiheutuisi esimerkiksi herneiden koon, mopojen moottorien tai metsätraktorien nopeuden yhdenmukaistamisen puutteesta, on olemassa jäsenvaltioiden kansalaisia ja valtioiden raja-alueilla asuvia, jotka eivät voi tehdä työtä naapurijäsenvaltiossa kohtaamatta ylitsepääsemättömiä hallinnollisia, sosiaalisia tai verotuksellisia ongelmia. Mitä ajatella kauppavaihdon maailmanlaajuistumisen, elektronisen kaupankäynnin ja ammatillisen ja maantieteellisen liikkuvuuden aikana sellaisesta Euroopan unionista, joka tuo julki suuria periaatteita, tässä tapauksessa kaikkien sisärajojen poistamisen, pystymättä ratkaisemaan edes hallintoon liittyviä ongelmia? Ongelma on hankala, ja jopa euro, kaikkien ongelmiemme suuri parannuskeino, ei voi sille mitään. Eri jäsenvaltioissa on erilaiset ja usein monimutkaiset sosiaaliset järjestelmät. Tarvittaisiin siis suurta poliittista tahtoa ja todellista huolta yhteisestä hyvästä tarttuaksemme tällä alalla ilmeneviin kysymyksiin. Rouva Van Lancker mainitsi aivan oikein mietintönsä alaviitteissä ne lukuisat vetoomukset, joita toimivaltainen valiokuntamme käsittelee tässä asiassa. Ne koskevat esimerkiksi lukuisia kaksoisverotuksen tapauksia, joissa henkilöä verotetaan sekä asuinvaltiossa että työskentelyvaltiossa, tai tapauksia, joissa eri avustuksia ei ole myönnetty, koska henkilö asuu toisessa jäsenvaltiossa. On sopimatonta vaatia läpi mietinnön lisää varoja jäsenvaltioiden kansalaisten liikkuvuuden edistämiseksi, tai vaatia kansalaisten Euroopan luomista, kun juuri ne, jotka ylittävät sisärajat päivittäin tai viikoittain, kohtaavat tämän takia merkittäviä ongelmia. Tämän lisäksi tulevat tapaukset, joissa yhteisön kansalaiset joutuvat vaikeuksiin, koska jäsenvaltioiden kantoja ei ole yhteensovitettu niiden kolmansien valtioiden kanssa tekemissä kahdenvälisissä sopimuksissa. Esimerkkejä on tässäkin kohdin riittämiin, muun muassa Sveitsin osalta. Ranskassa esimerkiksi Haut-Rhinin departementin raja-alueiden työntekijöiden asiaa ajava komitea tarjoaa meille useita esimerkkejä, kuten esimerkiksi tapauksen, jossa eräs Italian kansalainen, joka oli tehnyt työtä ja maksanut sosiaaliturvamaksuja Ranskassa 25 vuotta, sen jälkeen kaksi vuotta Sveitsissä ja joka vammauduttuaan oli saanut korvauksia näiden kahden viimeisen vuoden perusteella, sillä hän oli Italian kansalainen eikä Ranskan ja Sveitsin kahdenvälinen sopimus siis koskenut häntä. Hyvät kollegat, älkäämme koskaan unohtako, että olemme ensisijaisesti edustajia, joiden velvollisuutena on edistää yhteisen hyvän toteutumista. Eurooppaa ei rakenneta suurilla kokonaisuuksilla, aiejulistuksilla eikä itseonnitteluilla, vaan niiden päivittäisellä tuella, jotka sen muodostavat, tarkoitan ihmisiä ja kansoja. He pystyvät kuuntelemaan ja ymmärtämään meitä, koska me pystymme kuuntelemaan heitä ja ratkaisemaan heidän ongelmansa, silloin kun meillä on siihen oikeudellinen ja tekninen pätevyys.
costep_1998-06-18_7_6	Arvoisa puhemies, haluaisin käyttää puheenvuoron herra McCartinin mietinnöstä, jossa käsitellään erittäin tärkeää kysymystä kalastustuotteiden markkinoiden tulevaisuudesta Euroopan unionissa. On kiistatonta, että kolmansista maista peräisin oleva tuonti on Euroopan markkinoiden kysynnälle tärkeää. Emme saa kuitenkaan unohtaa sitä, että 80 %: iin tästä tuonnista sovelletaan jo etuuskohtelua, jopa ilman mitään tullimaksuja. Siten esittelijä on oikeassa - ja rouva Fraga korosti tätä asiaa ennen minua - katsoessaan, että komission velvollisuutena on suojella mahdollisimman paljon yhteisön tuottajia ja että uudet toimet, joiden tavoitteena on poistaa kolmansista maista tuotavien kalastustuotteiden tullimaksut, eivät ole toivottavia. Euroopan unionin kalastajien saaliit riippuvat yhdestä tosiasiasta: ei kalavaroja, ei pyyntiä. Siksi on luonnollisesti tuettava kaikkia niitä ponnisteluja, joiden tavoitteena on säädellä tarjontaa markkinoiden vaatimusten mukaisesti. Kuten esittelijä on korostanut, on myös rohkaistava tuottajajärjestöjä esittämään väliaikaisia pyyntisuunnitelmia ja on johdonmukaista suunnata - tuoretuotteiden markkinoiden osalta - interventiovälineet pikemminkin kalastustuotteiden markkinoilta vetämiseen ja varastointiin kuin markkinoilta vetämiseen ja tuhoamiseen. Laatukäytäntöjä on rohkaistava. On totta, että nykyisen yhteisen markkinajärjestelyn avulla voidaan tukea tuottajajärjestöjä, jotka toteuttavat laadun parannussuunnitelmia. Vaikka tällä tuella ei ole ollut odotettua menestystä, tämä ei johdu sen periaatteesta tai suunnitelman puutteesta vaan riittämättömästä rahamäärästä. On siten tärkeää lisätä näiden tukien houkutusta nostamalla niiden rahamäärää. Kuluttajille on tiedotettava näistä menetelmistä tukemalla erityisesti alueen identiteetin kannalta merkittävien tuotteiden edistämistoimia, heti kun näiden tuotteiden laadullisia toimitusehtoja valvotaan tiukasti. Epäilen kuitenkin myös keskustelun kohteena olevien ympäristömerkkien soveltuvuutta ja määritystä. Komissio kääntyisi tässä asiassa kalastusteollisuuden ja kaikkien muiden kiinnostuneiden tahojen puoleen. Mitä tämä tarkoittaa? Merkitseekö tämä sitä, että tunnustetaan virallisesti tilannetta varten luotujen elinten myöntämät merkit, joiden rahoituksesta vastaavat esimerkiksi teollisuusryhmittymät, jotka pyrkivät luomaan myönteisen imagon kuluttajien silmissä? Tai muiden sellaisten tahojen myöntämät merkit, joiden ekologiseen puheeseen kätkeytyy usein pelkkä tavanomainen asiakkaiden kalastelu? Tässä tapauksessa komissio vähät välittäisi tieteellisistä analyyseistä ja olisi sellaisen yleisen mielipiteen vietävänä, joka ei tunne hyvin meriasioita ja joka saa helposti väärää tietoa ja jota joskus jopa manipuloidaan, mistä olemme juuri saaneet vastenmielisen esimerkin.
costep_1998-09-17_8_43	Kiitoksia, arvoisa puhemies. Huolimatta mietintönne tietyistä myönteisistä puolista ryhmäni ei voinut äänestää sen puolesta, rouva Marinucci. Kävi todellakin niin, että ensimmäinen tarkistuksemme, jossa me sanomme valinnanvapauden nimissä, että naisten on saatava valita, ryhtyvätkö he välittömästi harjoittamaan ammattia vai viivyttävätkö he työmarkkinoille tuloaan uhratakseen joitakin vuosia lasten synnyttämiseen ja kasvattamiseen, joutui hylätyksi. Huolimatta tietyistä myönteisistä kohdista, joista mainittakoon erityisesti se kohta, jossa tunnustatte, että huollettavana olevien perheenjäsenten hoidon sisällyttämisestä kansantalouden tilinpitoon on aihetta keskustella, en voi antaa tukeani tekstinne yleiselle filosofialle, joka edustaa sosialistis-kollektivistista näkemystä lasten hoidosta. Rouva Marinucci, lapset eivät tarvitse pelkästään hoitoa; he eivät ole yksinomaan ongelma vanhempiensa ammatillisen elämän järjestämisessä. Sen lisäksi ja enemmän kuin koskaan he tarvitsevat kasvatusta, ja naiset ja miehet haluavat kasvattaa heitä. Tapasin monia nuoria naisia Pekingin konferenssin valmistelun yhteydessä. Te sanotte olevanne pahoillanne siitä, että naisten on Euroopassa luovuttava ammatillisesta urasta. Olen samaa mieltä, mutta sanoin teille myös, että nykyisin monet nuoret eurooppalaiset naiset sanovat olevansa pahoillaan siitä, että he eivät voi hankkia lisää lapsia, koska maissamme Euroopassa ei ole todellista perhepolitiikkaa, joka ansaitsisi sitä nimeä. Se vaikuttaa kielteisesti väestöjakaumaan, joka on tällä hetkellä yksi työttömyyden rakenteellisista syistä Euroopassa. Tämä aihe on kuitenkin tällä hetkellä tabu eurooppalaisissa elimissämme.
costep_1998-11-16_4_6	Arvoisa puhemies, käytän puheenvuoron herra Giansilyn nimissä, joka ei päässyt paikalle erään toisen kokouksen vuoksi. MED-ohjelmia koskevan oikeudenkäynnin seurauksia käsittelevä mietintö ei tyydytä meitä lainkaan huolimatta siitä, että herra Fabra Vallés on tehnyt huomattavan työn. Mielestämme näyttää itse asiassa siltä, että tässä mietinnössä, jossa ei selvennetä lainkaan varainhoitovuoden 1996 vastuuvapauden myöntämistä koskevia keskusteluja, vain lisätään tietynlaista sekaannusta. MED-ohjelmien hallinnoinnissa paljastuneet epäselvyydet, joiden vuoksi nämä ohjelmat keskeytettiin siihen asti, kunnes komissio ottaa ne uudelleen käsittelyyn huhtikuussa, vastaavat yli kolmasosaa niiden kokonaisrahoituksesta, ja taloudellinen tappio on odotettua suurempi. Niin kuin esittelijä selvästi osoitti, MED-ohjelmien hallinnoinnissa on vakavia epäkohtia, joista komissio on kokonaan vastuussa ja joiden osalta sen on hyväksyttävä perustamissopimusten mukaiset seuraamukset. Tämä asia liittyy määräysten mukaiseen menettelyyn, nimittäin vastuuvapauden myöntämiseen, joka on joulukuun istunnon esityslistalla. Euroopan parlamentti voi moittia tai vieläpä rangaista komissiota kieltäytymällä myöntämästä vastuuvapautta ja jopa äänestämällä epäluottamuslauseesta. Kaikenlainen muu keskustelu heikentää mielestäni parlamentin asemaa joulukuun äänestyksessä, ja olen pahoillani, ettei MEDohjelmaa tarkastella asianmukaisella tavalla koko herra Ellisin mietinnössä, jossa käsitellään vastuuvapauden myöntämistä. Toiseksi, mitä hyötyä esittelijän päätöslauselmassaan komissiolle osoittamasta anelusta voi olla, koska parlamentinhan pitäisi tuomita komission taloushallinnon hoitaminen ja olla ottamatta osaa sen hallinnollisiin tutkimuksiin, jotka eivät ole riittävän avoimia? On valitettavaa, että esittelijä on poistanut kaikki todettujen säännönvastaisuuksien ja vastuuvapauden kieltämisen väliset vastaavuudet, mikä on kuitenkin tärkeä osa keskusteluja. Mitä meihin tulee, arvoisa puhemies ja hyvät kollegani, odotamme sellaista varainhoitovuoden 1996 vastuuvapauden myöntämiseen liittyvää keskustelua, jossa ei olla hyväntahtoisia. Odotamme toisaalta sitä, että säännönvastaisuuksiin ja komission tehtäviin kuuluvaan MED-ohjelmien toteuttamiseen liittyvät todelliset kysymykset tuodaan avoimesti esiin, ja toisaalta sitä, että parlamentti käyttää jämäkästi Euroopan kansalaisiin liittyviä valtuuksiaan, sillä eikö loppujen lopuksi juuri kansalaisia ole petetty tässä asiassa?
costep_1998-11-17_3_11	Arvoisa puhemies, Euroopan tilintarkastustuomioistuin muistuttaa, että mitä ulkoisiin toimenpiteisiin tulee, Euroopan unionista on tullut yksi maailman tärkeimmistä lahjoittajista: 6 miljardia ecua, lähes 40 miljardia frangia. Kertomuksessanne, herra Friedmann, korostetaan kuitenkin vakavia puutteita erityisesti kilpailuttamismenettelyissä, sopimuspuolien ominaisuuksissa ja lopuksi toimenpiteiden seurannassa. Ettekö ole näissä oloissa sitä mieltä, että erityisesti joissakin maissa on suuri uhka - ajattelen esimerkiksi entisen Neuvostoliiton maita - siitä, että yhteisön apu lisää itse asiassa vain korruptiota ja mafian valtaa entisestään sen sijaan, että sen avulla tuettaisiin kansalaisia? Eikö näissä oloissa olisi järkevämpää vähentää tällaista apua, josta on enemmän haittaa kuin hyötyä, odotettaessa sitä, että yhteisön avun tehokkuus ja kunniallisuus taataan todellisilla valvontamenetelmillä?
costep_1998-11-18_14_9	Arvoisa puhemies, hyvät kollegani, taas lähdettiin uuteen vaiheeseen kilpajuoksussa kohti Lähi-idän rauhaa. Toivo nousee kuin feeniks-lintu tuhkasta, mutta pääosan esittäjät eivät totta puhuen ole kuitenkaan juurikaan innostuneita asiasta. Ei voi sanoa, että he lähestyisivät toisiaan kädet täynnä kukkia. Israelin hallitus etenee USA:n presidentin yllyttämänä jalkojaan laahaten, ja jo puolet sen parlamentin enemmistöstä paheksuu asiaa. Palestiinan valtuuskunta, joka on väsynyt liialliseen huiputtamiseen ja nenästä vetämiseen, ei puolestaan enää usko kovinkaan paljon vuoropuhelun hyviin puoliin. Ja kuitenkin tehtyjä sitoumuksiahan on noudatettava. Kaikenlaisista attentaateista ja murhista on tultava loppu, on lakattava yllyttämästä ääriainekseen kuuluvia siirtokuntien jäseniä provokatiivisiin eleisiin, kuoleman eleiden on loputtava, ja on tehtävä päätös toistensa katselemisesta, kuuntelemisesta ja kunnioittamisesta. Meidän parlamentin jäsenten on vedottava knessetin ja lainsäädäntöneuvoston kollegoihimme, ohi Israelin hallituksen ja viranomaisten, ja heidän kauttaan Israelin kansaan, joka on saanut perintönsä niiltä, jotka toivat koko maailmaan sellaisen tason kulttuurisia ja henkisiä sanomia, johon ei ole sittemmin ylletty, ja Palestiinan kansaan, jossa kristityt ja muslimit ovat sekoittuneet syntymässä olevan kansakunnan sulatusuunissa, kansakunnan, jonka synnyttäminen on erityisen tuskallista. Heille on sanottava: älkää pelätkö naapureitanne älkääkä maailmaa, joka katsoo teitä. Eurooppa, joka on pahaksi onneksi taas jäänyt sivuun diplomaattisista edistysaskelista, Eurooppa, joka osallistuu kuitenkin hyvin aktiivisesti ja tiiviisti tämän maan rakentamiseen, tämä veljellinen Eurooppa haluaa teidät eläviksi kumppaneikseen.
costep_1998-12-16_6_13	Arvoisa puhemies, hyvät kollegat, muutama sana sellaisen vuosisadan loppuessa, jonka aikana Euroopassa koettiin niin monta joukkomurhaa ja eri kansojen tuhoamisyritystä. Meillä on varmasti - ja kuten kollegamme Swoboda sanoi äsken - ketään läksyttämättä sanottavanamme tiettyjä asioita muulle maailmalle. Mitä hyötyä on kehua itseämme, maailman suurinta kauppamahtia, jos samalla hetkellä, kun puhumme, joku mies kärsii jossakin vankilan kolkassa tai jotakuta naista ollaan ehkä tappamassa. Mitä hyötyä meidän, teollisuusmahdin, olisi puhua täällä sen opin pääsisällöstä, jonka olemme ottaneet omaksemme näiden 50: n ja etenkin 10: n viime vuoden aikana, jos emme kykenisi sanomaan, olipa kotimaamme mikä hyvänsä, seuraavaa: Emme suostu enää työskentelemään kanssanne, jos ette lopeta näitä joukkomurhia, jos ette lopeta kidutuksia. Jos ette tee näin, teillä ei ole mitään mahdollisuuksia työskennellä pienimmänkään eurooppalaisen yrityksen kanssa. Jos emme kykene sanomaan tätä, joka ei ole valtiojohtoisuutta eikä moraalista diktatuuria, emme ole sitä, miltä maailman silmissä kuitenkin näytämme, eli demokratian ydinalue. Kuinka monta demokratiaa maailmassa on tällä hetkellä? Ei ainakaan kovin monta enempää kuin kaksi kertaa unionin jäsenvaltioiden lukumäärä, joka on 15. Tämä juuri osoittaa velvollisuutemme. Mielestäni on lohduttavaa, että olemme vastaanottaneet tänään - he puhuvat parhaillaan toisessa salissa - joitakin miehiä ja naisia, jotka ovat taistelleet vapauden puolesta. Hetkellä, jolloin vaikenen, ajatelkaa yksinkertaisesti sitä, että tämä vapaus on hauras ja että se voi lähteä läimäyttäen oven kiinni.
costep_1999-01-28_1_74	Kalavarojen hallinta perustuu yhteisön tasolla kolmeen pääperiaatteeseen: kalastuskiintiöiden määräämiseen joillekin lajeille, kalastuksen sääntelyyn ja eri kalastusvälineiden teknisten ominaisuuksien sääntelyyn. Tämän kokonaisuuden avulla voidaan hallita saaliita ja taata eri kalakantojen jatkuvuus. On totta, että kalastus tarkoittaa myös varojen tuhlaamista. Tämä tuhlaaminen muodostuu pääasiassa kalojen poisheittämisestä. Kollegamme Hardstaffin mietinnössä korostetaan hyvin tätä ongelmaa ja sen monimutkaisuutta. Ryhmämme on kuitenkin esittänyt joitakin tarkistuksia tähän mietintöön, koska siinä käsitellään kyseenalaisella tavalla joitakin kalastuksen teknisiä ongelmia, kuten neliösilmäisten verkkojen käyttöä tai ajoverkkojen käytön kieltämistä. Neliösilmäisten verkkojen käytöstä on tiedettävä, että monet tieteelliset tutkimukset ovat osoittaneet, että tämä väline on joissakin oloissa ja joidenkin lajien osalta vähemmän valikoiva kuin perinteiset verkon perät. Tästä syystä neuvosto ei pitänyt tämän välineen yleistämistä oikeana hyväksyessään asetuksen 850/98. Mitä ajoverkkojen käyttöön tulee, tämä väline yhdistetään ensimmäistä kertaa kalojen poisheittämisen ongelmaan. Ajoverkkoja pidetään kaikkein valikoivimpiin kuuluvana kalastusvälineenä kaikkialla maailmassa paitsi yhteisön toimielimissä. Voimme lopuksi vain kannattaa ehdotusta joidenkin lajien poisheittämisen rajoittamisesta tai kieltämisestä ja pyydämme komissiota tarkastelemaan tätä ehdotusta tarkasti. Titleyn mietintö A4-0482/98
costep_1999-02-11_4_29	Arvoisa puhemies, mielestämme ministerineuvostolla ja vielä enemmän Eurooppa-neuvostolla on eurooppalaisista toimielimistä suhteellisesti ottaen kaikkein suurin legitiimiys, koska ne edustavat kansojen silmissä niiden kaikkein korkeimmalla tasolla olevaa edustajien joukkoa. Mikään muu eurooppalainen toimielin ei ole onnistunut saavuttamaan tällaista asemaa, ei Euroopan parlamentti, jota on aina pidetty toissijaisena kansanedustuslaitoksena, eikä tietenkään komissio, jonka katsotaan koostuvan pelkästä virkamiesryhmästä. Myös Euroopan etu on, että kaikkein lainmukaisimman toimielimen asemaa lujitetaan. Neuvostolle on siten myönnettävä aloiteoikeus, kuten oikeus valvoa tai jopa moittia komissiota. Kaikista merkittävistä aiheista on myös päätettävä edelleen yksimielisesti. Tämän viimeisen kohdan osalta Bourlangesin mietinnössä väitetään seuraavasti, lainaan: Yksimielisyyden edellyttäminen on kaikenlaisen päätöksenteon kannalta pohjimmiltaan epätarkoituksenmukaista. Mietinnön perusteluissa esitetään epäselviä laskelmia, joiden mukaan todennäköisyys saavuttaa sopimus 15 toimijan kanssa on yksi 32 769: sta. Tämä on selvästikin väärin, sillä nykyisin Euroopassa tehdään hyvin monia päätöksiä yksimielisesti päivittäin. Itse asiassa yksimielisyysjärjestelmän ansiosta kaikkien osapuolien on pakko kunnioittaa toistensa näkemyksiä ja ymmärtää toisiaan, jotta neuvottelut sujuisivat paremmin. Näin tehdyt päätökset ovat siten kestävämpiä, koska ne perustuvat vastavuoroiseen suostumukseen. Tämä järjestelmä on mitä ilmeisimmin hitaampi kuin toiset autoritaarisemmat järjestelmät, mutta se antaa joka tapauksessa hyviä tuloksia. Sen pitäisi siten toimia myös laajentuneessa 25-30 jäsenvaltion Euroopassa. Olemme sitä paitsi muistuttaneet tarkistusehdotuksessa, että Luxemburgin kompromissi olisi sisällytettävä perustamissopimukseen kaikkia osapuolia yhdistävänä tekijänä, mutta tämä tarkistus valitettavasti hylättiin. Joka tapauksessa on myös samalla myönnettävä, että 25 jäsenvaltion Eurooppa ei voi olla saumaton ja että sen on noudatettava vaihtuvan geometrian mallia. Kaikki nämä toimenpiteet, mukaan luettuna vaihtuva geometria, jonka ansiosta eurooppalaiset yhteistyöt voidaan valita vapaammin, vahvistavat Euroopan ja sen kansojen välistä sidettä.
costep_1999-02-12_1_10	Arvoisa puhemies, pöytäkirjan sivujen 29 ja 30 mukaan istunnon puhemies - luulen, että kyse oli herra Martinista - ilmoitti puhemieskonferenssin päätöksestä muuttaa Brysselissä 24. ja 25. maaliskuuta järjestettävän mini-istunnon ajankohdaksi 22. ja 23. maaliskuuta. Haluaisin toistaa täällä, mitä sanoin puhemieskonferenssille ryhmäni puolesta. Tämä päätös on mielestämme epäsuotava ja oikeudelliselta kannalta sopimaton. Se on epäsuotava, koska aikataulusta on määrätty jo kauan aikaa sitten, ja se on sitä paitsi hyväksytty täysistunnossa, jossa tätä muutosta ei ole käsitelty. En usko, että puhemieskonferenssin tehtävänä on muuttaa asetettua aikataulua. Istunnon ajankohtaa ei pidä muuttaa Berliinissä 24. ja 25. maaliskuuta pidettävän huippukokouksen takia ja siten hinnalla millä hyvänsä ottaa asiaan kantaa ennen tätä huippukokousta. Oikeudellisesta näkökulmasta katsottuna minua hämmästyttää, että yksi parlamenttimme valiokunnista, talousarvion valvontavaliokunta, on ohitettu tässä asiassa. Asiantuntijakomitealta pyytämämme mietintö on seurausta varainhoitovuotta 1996 koskevan vastuuvapauden epäämisestä. Se vastaa menettelyä, jota noudatetaan myös muissa alaa koskevissa tapauksissa. Talousarvion valvontavaliokunnalla on valiokuntien toimivaltaa tarkentavan työjärjestyksen liitteen nojalla yksinoikeus kaikkiin talousarvion toteuttamista ja komission varainhoitoa koskeviin kysymyksiin. Sillä on siten toimivalta antaa lausunto parlamentille ennen kuin tämä antaa lausuntonsa - siitä mainitaan talousarvion valvontavaliokuntaa koskevan liitteen 11 kohdassa. Asiantuntijakomitean ei pidä siten turvautua poliittisiin ryhmiin. Sen on ensiksikin käännyttävä talousarvion valvontavaliokunnan asiasta vastaavien henkilöiden puoleen. Siksi tämä kysymys on mielestäni epäsuotava ja oikeudelliselta kannalta sopimaton. Suosionosoituksia
costep_1999-03-09_6_13	Kansakuntien Eurooppa -ryhmä ottaa tietysti huomioon arktisten alueiden maanviljelyn erityispiirteet ja haluaa muistuttaa, että koko Euroopan unionin alueelta on kartoitettu 30 erilaista ekosysteemityyppiä. YMP on nimensä mukaisesti yhteistä. Siksi Kansakuntien Eurooppa -ryhmä vastustaa esittelijän esittämän päätöslauselman 3 ja 7 kohtaa. Niissä ehdotetaan todellakin erityisen alueellisen maatalouspolitiikan käyttöönottoa arktisten alueiden maataloudessa. Vaikka erityistuotannon, kuten poronlihan sisällyttämistä olemassa olevaan YMJ: hin, esimerkiksi häränlihan YMJ: hin voitaisiin harkita, erityistä ekosysteemiä ei pidä käyttää verukkeena sille, että yhteisen maatalouspolitiikan sijasta otettaisiin käyttöön 30 erityistä maatalouspolitiikkaa. YMP:n alueelliset ulottuvuudet on otettava huomioon joko maaseudun kehityspolitiikassa tai aluepolitiikassa. Muistuttaisin, että subarktiset alueet kuuluvat tällä hetkellä tavoitteen 6 alueeseen ja että ne on sisällytetty Agenda 2000: ssa uuteen tavoitteeseen 1. Nämä alueet saavat siis nyt ja aina tulevaisuudessakin merkittävää erityistukea, jolla voidaan korvata ekosysteemin aiheuttamat lisäkustannukset. Muistutan, että aluepolitiikan yhteydessä tälle alueelle annettavat yhteisön tuet muodostavat 75 % rakenneinvestointien kokonaiskustannuksista. Näin ollen, koska 3 ja 7 artikla hyväksyttiin, ryhmämme äänesti päätöslauselmaa vastaan lopullisessa äänestyksessä. Sen jälkeen, kun jotkut halusivat murskata YMP:n ottamalla käyttöön yhteisrahoitusperiaatteen, joka on perustamissopimuksen ja välttämättömien menojen erityisaseman vastainen, toiset haluavat nyt tuhota YMP:n haluamalla alueellistaa sen erityisten ekosysteemien perusteella. Ryhmämme jäsenet kannattavat YMP: tä, joka on yksi Rooman sopimukseen kirjatuista Euroopan rakentamisen peruslähtökohdista. On hämmästyttävää, että yhdentyneen ja federalistisen Euroopan kannattajat ovat niitä, jotka tuhoavat ainoan todellisen yhteisen politiikan yhteisen kalastuspolitiikan ohella. Katiforisin mietintö A4-0090/99
costep_1999-03-11_3_7	Arvoisa puhemies, ihmettelen sitä, että keskustelun tässä vaiheessa voidaan esittää kompromissitarkistuksia. Mietinnöstä on keskusteltu useissa valiokunnan kokouksissa. Siitä on jopa keskusteltu poliittisissa ryhmissä, ennen kuin sitä on edes tarkasteltu täysistunnossa. Tarkistusten jättämisen määräaika on päättynyt. Vastustan siten tarkistuksesta 182 äänestämistä, joka on myöhäistä. Palatakseni äsken esittämääni kohta kohdalta -äänestystä koskevaan kysymykseen muistuttaisin, että kohta kohdalta - äänestystä ja erillistä äänestystä koskevien pyyntöjen määräaika oli tiistai-iltana eikä eilen illalla.
costep_1999-05-04_5_16	Arvoisa puhemies, tämänhetkiset Serbian vastaiset toimet rikkovat ilmiselvästi kansainvälistä oikeutta vastaan. Ne ovat poliittisesti tuomittavia. Ne polkevat rangaistuksetta ihmisoikeuksia, joista tämän hyökkäyksen alullepanijat puhuvat suu vaahdossa. Niistä voi tulla uhkaavampia, mikä asettaa Euroopan ja mahdollisesti koko maailman turvallisuuden vaakalaudalle. On ilmeistä, että ne ovat kansainvälisen oikeuden vastaisia. Ensinnäkin klassisen kansainvälisen oikeuden, jonka mukaan sotaa ei voida aloittaa, ennen kuin se on julistettu, mitä ei tässä tapahtunut; säästäköön Amerikan yhdysvaltojen hallitus meidät vastedes niiltä arkistokuvilta, joissa Roosevelt pitää puhetta sen jälkeen, kun japanilaislentue on pommittanut Pearl Harbouria. Muistanette lainauksen: Päivä jäi historiaan kataluuden leimaamana päivänä, ja kaikki siksi, että Yhdysvaltain ulkoministeri, joka oli täysin tilanteen tasalla, antoi sodanjulistusta tekemään tulleen Japanin suurlähettilään odottaa eteisessä vain hyötyäkseen yhdysvaltalaisessa ja kansainvälisessä yleisessä mielipiteessä heräävästä närkästyksestä. Yhdysvaltain hallituksen on nyt syytä pitää tämä närkästys omana tietonaan. On ryhdytty moniin muihinkin inhottaviin tekoihin, ja moniin niistä on ryhdytty Amerikan yhdysvaltojen hallituksen aloitteesta. Tämä on kuitenkin ilmiselvästi myös Yhdistyneiden Kansakuntien peruskirjan vastaista, jossa nimenomaan määrätään, että voimankäyttö edellyttää turvallisuusneuvoston lupaa, paitsi jos on kyse itsepuolustuksesta; turvallisuusneuvosto ohitettiin uskomattoman kyynisesti välittämättä tästä kansainvälisen yhteisön perustuslaista, eikä turvallisuusneuvoston lupaa pyydetty, koska tiedettiin, että se olisi evännyt luvan. Tämä on myös NATOn eli Pohjois-Atlantin liiton peruskirjan vastaista, liiton, joka oli alun perin puhdas puolustusliitto ja jota muutetaan tätä tilaisuutta varten hyökkäysliitoksi, joka puuttuu asioihin maantieteellisen piirinsä ulkopuolella, koska Jugoslavia ei ole milloinkaan kuulunut NATOn vaikutuspiiriin. Tämä oikeuden rikkomisesta. Poliittinen moraalikaan ei hyödy asiasta sen enempää. Kannustamalla Kosovon albaanien itsenäistymistä, albaanien, jotka eivät ole aina säästyneet julmuuksilta, annetaan jälkikäteen oikeutus sille, mikä halutaan tuomita, erityisesti Miloseviin hallinnolle, koska jos albaanien Kosovon osalta esittämät vaatimukset ovat oikeutettuja etnisen vähemmistön oikeuksien nimissä, Miloseviillä olisi oikeus vaatia kroatialaisen Krajinan liittämistä Serbiaan, koska Krajinan asukkaiden enemmistö on serbejä, tai jonkin Bosnian osan liittämistä Serbiaan, koska osassa Bosniaakin asuu serbejä. Joko tai: joko nojaudumme etnisiin oikeuksiin, jolloin jokaisen on tietenkin saatava osuutensa ja on pidettävä kansainvälinen konferenssi, jossa rajat määritellään uudelleen, tai sitten - ja tämä on minun kantani - tähdennetään kansainvälisten rajojen kunnioittamista suurena turvallisuusperiaatteena kansainvälisissä suhteissa, mutta tällöin tätä periaatetta ei voi hajottaa. Lopuksi puhutaan ihmisoikeuksista, ja meidät saadaan säälittelemään oikeutetusti pakolaisraukkojen kohtaloa, mutta huomautamme, että nämä pakolaistulvat ovat laajentuneet valtaviksi väliintulon eli laajamittaisten pommitusten jälkeen, koska jos pakolaisvirrat olisivat olleet jo ennen NATOn väliintuloa niin valtavia kuin väitetään, miksei pakolaisille varattu majapaikkoja? On ilmiselvää, että meitä aivopestään. Valheet ja yksipuolinen propaganda, se, mihin olimme tutustuneet toisissa yhteyksissä, ovat vallalla tässä jutussa. Yhdysvaltain hallitus pyrkii todellisuudessa vain ulottamaan suojelualueensa Eurooppaan. Clinton pyrkii tällä verisellä videopelillä epäilemättä myös siihen, että soikeassa työhuoneessa harjoitettu suuseksi unohdettaisiin. Häpeän tällä hetkellä eurooppalaisuuttani miehenä, poliitikkona ja virkamiehenä.
costep_1999-05-05_8_9	Arvoisa puhemies, se, ettemme hyväksy kaikkia lainsäädäntöpäätöslauselmia - viinin YMJ: tä koskevaa lainsäädäntöpäätöslauselmaa lukuun ottamatta -, jotka koskevat Agenda 2000: sta laadittua mietintöä, ei johdu halustamme etsiä ristiriitoja, vaan vakaumuksestamme, sillä me vastustamme Berliinin kompromissin tuloksena syntyneitä komission ja neuvoston kantoja. Kuinka me nimittäin voisimme tyytyä kompromissiin, joka merkitsee eurooppalaisille maanviljelijöille huomattavaa tulonalennusta, joka johtuu hinnanalennusten osittaisesta korvaamisesta, kunnes korvaaminen lopetetaan kokonaan WTO:n vaatimusten täyttämiseksi? Te tiedätte, arvoisa puhemies, että tietynlainen maataloustuotanto on välttämätöntä ympäristön tasapainon ja Euroopan unionin maa-alueiden hyödyntämisen kannalta. Valitettavasti tietyt tuotannonalat tulevat nyt taantumaan tuntuvasti. Tarkoitan erityisesti öljy- ja proteiinipitoisia tuotteita, jotka ovat - muistutan teitä siitä - ihanteellisia laadukkaiden viljatuotteiden vuoroviljelyyn, sillä me pyrimme yhä parempaan laatuun. Sen jälkeen kun olin laatinut maataloutta sekä maaseudun kehittämistä käsittelevän valiokunnan molemmat lausunnot Agenda 2000: sta, varoitin kaikkia kollegoitani edessämme olevista budjettivaikeuksista. Tässä kohtaa olen enimmäkseen tyytyväinen Berliinin kompromissiin, jonka tarkoituksena on tarpeen vaatiessa luopua maatalouden johtolinjauksista peräkkäisten laajentumisten mukaisesti, ja olen tyytyväinen siihen, että rahoitusnäkymissä on otettu huomioon automaattinen, vuosittainen tekninen mukautus inflaation huomioon ottamiseksi. Toivokaamme vain, ettei pakollisten menojen periaatetta kyseenalaistettaisi. Sen lisäksi mitä sanoin kompromissin vaikutuksista maanviljelijöiden tuloihin, voin todeta, ettei kompromissi valmista meitä mitenkään WTO:n tuleviin neuvotteluihin, tai sitten se valmistaa meitä siihen liiankin hyvin, vaikkei se tule kompromississa esille. Kaikki ehdotetut uudistukset tullaan romuttamaan WTO:ssa. Ainoa saavutus, jonka kumppanimme tulevat hyväksymään, on hintojen alentaminen. Tasaustukien osalta on selvää, että kumppanimme yrittävät ne romuttaa. Tiedämme kaikki, että tämäntyyppisten neuvottelujen mottona on: kaikki mikä on jo saavutettu, pysyy sellaisenaan, muista asioista voidaan neuvotella. Meidän ei pidä antaa eurooppalaisen maatalouden hävitä. Taloudellisen ja rahataloudellisen merkityksen ohella maanviljelijöillä on myös sosiaalinen, kulttuurinen ja ympäristöllinen merkitys, joka on ehdottomasti asetettava etusijalle. Kuunnellessani Prodin puheita huomasin, että hän aikoo toimikautensa aikana vahvistaa Euroopan unionin asemaa kaupungeissa. Arvoisa puhemies, sallikaa minun näin ollen hieman ihmetellä: miten on maaseudun tulevaisuuden laita tällaisessa tilanteessa, kun rakennerahastoja kehitetään kaupunkien hyväksi, kun WTO.ssa käydään pian uusia neuvotteluita ja kun yhteinen maatalouspolitiikka on ristiriidassa eurooppalaisen identiteetin kanssa?
costep_1999-09-13_7_3	Arvoisa puhemies, hyvät kollegat, haluaisin sanoa sosialistiryhmän puolesta, että tuemme täysin parlamentin jäsen Jacksonin mietintöä. Asia on mielestäni merkittävä. Dioksiinikriisi, vaikka se ei olekaan tämän mietinnön varsinainen aihe, on osoittanut meille, että voimme laatia minkälaisia unionin direktiivejä, suosituksia tai lakeja tahansa, mutta jos tarkastuksilla ei varmisteta sitä, että näitä säädöksiä sovelletaan, vaarana on mielestäni se, että maanmiehemme alkavat epäillä perinpohjaisesti unionin tehokkuutta ja näiden normien hyödyllisyyttä. Meidän on siis yhteisöllistettävä valvonta ja tarkastukset. On löydettävä tietenkin oikea tasapaino jäsenvaltioiden vastuun ja unionin toiminnan välillä. Tuemme tässä asiassa parlamentin jäsen Jacksonin vaatimusta, jonka mukaan ei pidä tyytyä suosituksiin vaan on laadittava todellinen direktiivi, jossa vahvistetaan tarkat vaatimukset, jotka jokaisen jäsenvaltion on täytettävä tarkastustensa toteuttamisessa. Tuemme siis kaikkia tarkistuksia ja toivomme komission kiinnittävän huomiota siihen, että on välttämätöntä asettaa tiukat kehykset. Olemme kuulleet uutta komission jäsen Wallströmiä, jolle esitimme kysymyksen lakien tehokkuudesta. Hän sanoi, että komissio aikoo toimia kurinalaisemmin, jotta tarkastukset olisivat vihdoinkin tehokkaita ja tinkimättömiä. Toivomme siis, että parlamentin tekemät tarkistukset hyväksytään. Sanon lopuksi, että kokemamme dioksiinikriisi on meille esimerkkinä siitä, mikä meitä uhkaa. Joko kuljemme eteenpäin järkevästi ja tarkasti kohti tehokkaita unionin tasoisia tarkastuksia, jotka jäsenvaltiot toteuttavat unionin edun mukaisesti. Silloin meidän on kuitenkin toisessa vaiheessa nimettävä unionin tarkastajia sanoisin ylitarkastajia jotka voivat tutkia, toimivatko jäsenvaltioiden tarkastukset. Tai sitten emme tee niin, ja silloin meidän on turvauduttava ensimmäisen kriisin sattuessa joka johtuisi siitä, että jokin jäsenvaltio laiminlyö tarkastukset, ja siitä, että tarkastuksilla ei ole unionin laajuista ulottuvuutta itsenäiseen virastoon, joka meidän on perustettava hoitamaan esimerkiksi elintarviketeollisuuden kysymystä, kuten arvelimme käsitellessämme tätä kysymystä. Mielestäni tämä ei ole hyvä ratkaisu. Hyvä ratkaisu on se, että teemme tarkastuksia, luomme valvontaa ja sääntöjä, joita unionia edustavat tahot ohjaavat poliittisesti ja joista Euroopan parlamentti on täydessä vastuussa. Toivomme siis, että komissio kiinnittää huomiota Jacksonin mietinnön ehdotuksiin, jotta saisimme aikaan direktiivin ja jotta siirtyisimme vihdoinkin yhteisön suorittamien tarkastusten osalta uuteen vaiheeseen.
costep_1999-09-15_3_11	Arvoisa puhemies, olen edellisten puhujien tavoin sitä mieltä, että toisaalta Euroopan oikeusalueen luominen ja toisaalta yleisten sääntöjen käyttöön ottaminen maahanmuuton valvomiseksi eivät ratkaise millään tavalla rajat ylittävän rikollisuuden eivätkä maahanmuuton ongelmaa. Kyseessä on taas yksi täky, jota heilutellaan Euroopan suuren yleisön edessä, jotta se uskoisi Euroopan kykenevän ratkaisemaan kansalaisten ongelmat. Haluaisin puhua teille hieman etukäteen hallitustenvälisestä konferenssista; tämä konferenssi on itse asiassa jo raiteillaan, vaikka vielä ei tiedetä, mitkä ovat sen täsmälliset edellytykset. Euroopan parlamentin vaalit osoittivat, että Euroopan unioni on menettänyt hyvin jyrkästi suosiotaan Euroopan eri kansojen keskuudessa. Julkisessa mielipiteessä esiin tulleet kysymykset voidaan tiivistää seuraavasti: antaako Eurooppa mitään lisäarvoa, ja parantaako se päätöksentekojärjestelmiämme? Onko Eurooppa antanut meille paremman talouskasvun, parantanut hyvinvointiamme päivittäisessä elämässämme tai antanut toivoa osallistumisesta suureen seikkailuun? Monissa maissa, Alankomaista alkaen mikä muuten hieman hämmästytti minua, koska Maastrichtin ja Amsterdamin sopimukset allekirjoitettiin juuri Alankomaissa, annettu vastaus on ollut kieltävä. Yhä useammat ihmiset alkavat epäillä pakkotahtisen yhdentymisen arvoja ja myös niiden perussopimusten arvoa, jotka gaullisteista ilman neuvotteluja keskustalaisuuteen siirtynyt Barnier haluaisi muuttaa perustuslaiksi. Jäsen Bourlanges, te olitte gaullisti 30 vuotta sitten, mutta nyt olette gaullistin vastakohta, koska olette keskustalainen. Seuraavan HVK:n tavoitteena ei toisin sanoen pitäisi olla institutionaalisen kehityksen vahvistaminen vaan päinvastoin unionin keventäminen eli sen toimivallan rajoittaminen palaamalla yhteismarkkinoihin, joilla otetaan huomioon ympäristönäkökohdat ja kansanterveys. Komission jäsenehdokas Lamy kuvasi muuten Euroopan rakentamista ilmiöksi vailla historiallista determinismiä, heikoksi ihmisen luomukseksi. Hän epäili, oliko todellakaan tulevaisuutta Puhemies keskeytti puhujan.
costep_1999-10-27_5_6	Arvoisa puhemies, arvoisa komission jäsen, olen iloinen siitä, että Euroopan parlamentissa voidaan käydä yritysten rakenneuudistusten aallosta ja siihen liittyvästä työpaikkojen menetyksestä tätä keskustelua, johon osallistumme. Ryhmäni on toivonut sitä Michelinin tapauksesta lähtien. Toisin sanoen siitä lähtien kuten juuri toistettiin, kun tämän suuryrityksen johto ilmoitti samanaikaisesti finanssianalyytikoille toisaalta huomattavien voittojen saavuttamisesta ja toisaalta päätöksestä vähentää Euroopasta 7 500 työpaikkaa. Vaikka tähän aloitteeseen reagoitiin heti myönteisesti pörssissä jossa osakekurssi nousi selvästi, se aiheutti kuitenkin hyvin suurta närkästystä julkisessa mielipiteessä laajoilla aloilla erityisesti Ranskassa mutta myös muualla. Michelinin menetelmän kyynisyys on tietyllä tavalla moninkertaistanut hylkäämisilmiön, jota aiheuttaa entistä enemmän juuri tämä uusi kapitalistinen strategia eli niin sanottu share-holder value, arvonlisäys osakkeenomistajille, jossa kaikki ja ennen kaikkea osakkeenomistajien kannalta kestämättömät työllisyyskustannukset alistetaan yrityksen rahoitusosakkaiden bulimistisille vaatimuksille. Michelin on valitettavasti kaukana siitä, että se olisi poikkeus tällä alalla. Sen pöyristyttävä ilmoitus on osa todellista mätäpaisetta, jonka emme voi antaa kehittyä puuttumatta asiaan, ellemme sitten luovu kaikesta taloudellisen ja sosiaalisen kehityksen hallinnasta ja sitä kautta pyrkimyksestä edistää eurooppalaista yhteiskuntamallia maailmanlaajuistumisen yhteydessä. Sama koskee Olivettia, joka hankki ensin tarvittavan pääoman tehdäkseen tuottoisan julkisen ostotarjouksensa Télécom Italiasta ja päätti sitten vähentää 13 000 työpaikkaa, ja se koskee Alcatelia, joka ilmoitti rahoitusosakkaidensa luottamuksen palauttamiseksi samalla kertaa, että sen nettotuotto on 15 miljardia frangia eli 2,3 miljardia euroa ja että se vähentää 12 000 työpaikkaa, ja se koskee pankkialaa, jolla euron käyttöönotto on antanut todellisen sysäyksen työpaikkoja syöville fuusio-ostoille ja siirtänyt pankkityötä rahoitustoiminnan ja jopa keinottelun piiriin. Arveluttava ennätys on Renault'n nimissä, joka hävittämällä säälimättä Nissanin työpaikat hemmottelee osakkaitaan silläkin uhalla, että se antaa Japanille mitä vastenmielisimmän kuvan Euroopasta, ja vähensi vielä epäsuorasti useita tuhansia työpaikkoja myös Euroopan unionissa. Mitä siis voimme tehdä? Hallitukset voivat ryhtyä tiettyihin toimenpiteisiin, kuten niin sanotuista taloudellisista syistä tapahtuvia irtisanomisia koskevien lakien uudistamiseen. Menestyvän yrityksen ei pitäisi missään tapauksessa supistaa henkilökuntaansa puhumattakaan työntekijöiden irtisanomisesta. Lisäksi Euroopan unioni voi ryhtyä tiettyihin toimenpiteisiin. Parlamenttimme tarkisti viime tammikuussa, arvoisa komission jäsen, työntekijöille tiedottamista ja heidän kuulemistaan koskevaa direktiiviä. Odotamme edelleen, että komissio ottaa huomioon nämä tarkistukset. Olen kuitenkin sitä mieltä, että meidän on nyt mentävä vielä pidemmälle. Tässä yksi esimerkki: yritysten kaikkia rakenneuudistussuunnitelmia olisi lykättävä kuudella kuukaudella riippumattoman ammatillisen asiantuntija-avun antamiseksi; jos yritys on saanut julkista tukea tämä tulikin jo esille eurooppalainen tuki mukaan luettuna, sen olisi maksettava se takaisin, jos se ei noudata sovittuja sääntöjä; samassa hengessä eurooppalaisia yritysneuvostoja koskevassa direktiivissä olisi vahvistettava huomattavasti näiden neuvostojen merkitystä samoin kuin henkilöstön edustajien suojelua. Komission on siis esitettävä meille mahdollisimman pian kaksi tarkistettua direktiiviehdotusta. Lopuksi haluan korostaa WTO-neuvottelujen lähestyessä, että Euroopan on tuotava selvästi esille poliittinen tahtonsa myös teollisuuspolitiikassa, jossa työllisyys, vaurauden luominen ja aluekehitys ovat keskeisellä sijalla. Uuden teknologian ja informaatiovallankumouksen rinnalla on tilaa uudelle tuottavuuden käsitteelle, jonka perustana ei ole sosiaalikulujen säännöstely vaan inhimillisten kykyjen kehittäminen. Vastapainona nykyiselle pyrkimykselle purkaa sääntelyä Euroopan unioni voi halutessaan hankkia tällaisen politiikan edistämiseksi itselleen keinot alkaen keinottelun verottamisesta aina valikoivaan luotonantoon, jolla kannustetaan luomaan työpaikkoja ja saadaan yritykset luopumaan työpaikkojen laajamittaisesta vähentämisestä. Omalta osaltaan ryhmäni ottaa yhteyttä Euroopan tärkeimpiin ammattijärjestöihin, jotta voimme vaihtaa kokemuksia ja tarvittaessa esittää eurooppalaisen vetoomuksen siitä, että kansalaisemme otetaan huomioon tulevissa päätöksissä. Arvoisa puhemies, meillä oli Vilvorden tapaus, jonka merkittävyyden kaikki muistavat mutta joka ei johtanut uusiin sääntöihin. Toivomme, että Michelinin tapaus puolestaan johtaa käytännön muutoksiin. Se on mielestäni se mitta, jonka mukaan tänään käsittelemiemme rakenneuudistusten kourissa olevat kansalaisemme arvioivat yhteisvastuumme todellista merkitystä.
costep_1999-11-04_5_24	Käytin puheenvuoron viime viikolla Michelin-yhtiötä koskevasta oikeusjutusta ja todellisesta skandaalista, mitä merkitsevät joukkoirtisanomiset muuten menestyvässä yrityksessä. Haluan tänään käyttää puheenvuoron työllisyyspolitiikan suuntaviivoista vuodeksi 2000. Amsterdamin sopimus antaa minulle tähän mahdollisuuden ja käytän sitä hyväkseni sanoakseni, miten tärkeää mielestäni on se, että Euroopan parlamenttia kuullaan muodollisesti tästä aiheesta. Kyse ei ole nykyisin uusien suuntaviivojen lisäämisestä, koska vuonna 1997 hyväksytty perusta näyttää toimivan, vaan niiden muuttamisesta vuotta 1999 koskevan yhteisen työllisyysraportin perusteella mukauttamalla niitä uuteen sosiaalis-taloudelliseen tilanteeseen. Tilannearvio osoittaa meille, että edistystä on tosiaankin tapahtunut vuodesta 1998 alkaen, koska työttömyys on laskenut 10,1 prosentista 9,9 prosenttiin ja koska työvoimaan kuuluvia on 1,8 miljoonaa enemmän. Nämä myönteiset luvut eivät kuitenkaan saa peittää alleen edelleen olemassa olevaa vaikeaa eriarvoisuutta ja vaikeita ongelmia. Esimerkiksi nuorisotyöttömyys on edelleen lähes 20 %! Puolet Euroopan unionin työttömistä on pitkäaikaistyöttömiä. Monet työpaikoista ovat tilapäisiä, ja 60 miljoonaa henkilöä elää köyhyysrajan alapuolella. Eurooppalaiselle työllisyysstrategialle on siten annettava uusi sysäys ja määritettävä kunnianhimoisia tavoitteita, kuten työttömyyden puolittaminen viiden vuoden kuluessa. Tämä on mahdollista vain siinä tapauksessa, että toimitaan usealla rintamalla ja käytetään aktiivisia ennalta ehkäiseviä ja korjaavia menetelmiä. Tämä saavutetaan muun muassa uudistamalla ja nykyaikaistamalla opetusta ja koulutusta, joista kaikkien on voitava hyötyä ilman sosiaaliseen ympäristöön tai henkilöön perustuvaa syrjintää ja joihin on sisällytettävä teknologian ja tietotekniikan muutokset torjumalla päättäväisesti kaikkia työttömyyden ja tilapäisen työn muotoja. On hinnalla millä hyvänsä estettävä henkilöitä jäämästä pysyvästi työttömiksi. Työttömät tarvitsevat tosiasiassa tukea, ohjausta ja motivaatiota päästäkseen mukaan työelämään. On löydettävä uusia toimenpiteitä, joita voitaisiin mukauttaa erilaisiin kansallisiin tilanteisiin ja joiden avulla voitaisiin kunnioittaa työnhakijoiden omanarvontuntoa. Mutta huomio! Emme saa pudota tietyissä politiikoissa viritettyyn ansaan, joissa toistellaan, että työttömyyden varjolla on hyväksyttävä mikä tahansa työ, koska on parempi tehdä tilapäistä työtä kuin olla työttömänä! Tavoitteena on työttömien pääsy työelämään pysyvästi ja siten, että he voivat hyötyä oikeuksistaan!
costep_1999-11-16_5_16	Arvoisa puhemies, arvoisa komission jäsen, hyvät kollegani, olen varsin tyytyväinen komission tiedonantoon ympäristöulottuvuuden sisällyttämisestä energiapolitiikkaan, vaikkakin pahoittelen kovasti viivästyksiä, joita tällä alalla Euroopassa on aiheutettu. Tosiaankin liian usein on käynyt niin, että tässä asiassa toimivaltaiset jäsenvaltiot eivät ole pyrkineetkään tarttumaan tähän kysymykseen, mistä on aiheutunut todellisia ekologisia katastrofeja. Sen jälkeen, kun olemme asettaneet itsellemme tämän näennäisen yksimielisen vaatimuksen, olisi vielä ratkaistava täytäntöönpanomenetelmiä koskeva ongelma, ja ehdotettujen poliitikoiden yhteensovittaminen on siinä mielessä kaikkea muuta kuin helppoa. Tästä syntyykin paljon erimielisyyksiä, ja ne ovat samaa luokkaa kuin kaikki ne haasteet, joihin Euroopan unionin on vastattava. Omasta mielestäni, kuten varmasti monien muidenkin mielestä, tärkeimmät haasteet ovat seuraavat. Ensiksikin toimitustemme varmuus ja Euroopan unionin energiariippuvuus, joka on lisääntymään päin, ja vaarana on niin meille sanotaan, että se nousee 70 prosenttiin vuonna 2020 kaikkine siitä johtuvine poliittisine riskeineen. Sitten on vielä Kiotossa annettu sitoutuminen CO2-päästöjen supistamiseen 8 prosentilla vuoden 1990 tasoon nähden. Näiden kahden haasteen edessä jotkut puhuvat pelkän ydinvoimaratkaisun puolesta, ja toiset ajavat sitä, että ydinvoimasta yksinkertaisesti vain luovuttaisiin. Itse en usko, että näistä kahdesta ääripäitä edustavasta vaihtoehdosta löytyy ratkaisua ympäristön suojeluun. Olisin pikemminkin sen kannalla, että kehitettäisiin tasapainoisesti energialähteitä pitämällä kiinni ydinvoimasta sekä varsinkin kehittämällä uusiutumattomia energialähteitä. Euroopan unionissa on asetettu tavoitteeksi uusiutumattomien energialähteiden osuuden kasvattaminen 6 prosentista 12 prosenttiin vuoteen 2010 mennessä, mutta tämä kehitys on tehtävä mahdolliseksi riittävällä rahoituksella, ja nykyään olemme vielä kaukana tavoitteistamme, mikäli arvioimme asiaa viimeisten sovittelukomiteassa käytyjen keskustelujen perusteella. Eräs toinen ja varsin tärkeä haaste liittyy mielestäni erityisen suureen ristiriitaan energiaverkkojen vapauttamisen, joka tietenkin edistää hinnanalennuksia, mutta samalla myös edistää tuhlausta, ja toisaalta energian järkevän ja taloudellisen käytön edistämisen välillä. On oltava tietoisia siitä, arvoisat liberaalit, että markkinat eivät ohjaa kaikkea ja että ääriliberalismilla on ikäviä jälkiseurauksia. Jotta voidaan vastata näihin haasteisiin ja selvittää ristiriitaisuudet, tarvitaan siis erittäin nopeasti kaikilla tasoilla tapahtuvaa yhteensovittamista sekä jäsenmaissa että hakijamaiden kanssa. Hakijamaat on otettava mukaan Euroopan unionin toimintaan, ja on tehtävä työtä viidennen puiteohjelman parissa. Esittelijämme on tehnyt erinomaista työtä ja esittänyt erinomaisia ehdotuksia. Lopuksi haluaisin onnitella häntä siitä.
costep_1999-11-17_4_15	Arvoisa puhemies, Haugin mietintö Euroopan unionin omien varojen järjestelmästä on mielestämme melko ristiriitainen, ja siksi vastustamme sitä. Siinä esitetään toisaalta erinomaisia taloudellisia periaatteita, erityisesti ajatus siitä, että unionin varojen enimmäismäärän on oltava 1,27 prosenttia jäsenvaltioiden BKTL:sta, mitä komission ehdotuksessa pyrittiin nimenomaan petollisesti kiertämään. Tämä kanta johtuu ehkä siitä, että esittelijä on kansallisuudeltaan saksalainen, sekä Saksan erityisestä tilanteesta, mutta hän on joka tapauksessa oikeassa tässä asiassa, ja kannatamme häntä. Toisaalta kuitenkin samainen esittelijä kiistää oman taloudellisen näkemyksensä vaatimalla maaliskuussa 1999 pidetyn Berliinin neuvoston mukaisesti uusien ja itsenäisten omien varojen luomista eli suoraan sanottuna eurooppalaisten verojen luomista. Muistutan, että Pasquan ja de Villiersin listalla, jolla itse olin ehdokkaana, kiistettiin Berliinin päätelmät, mutta tänään Haugin mietinnön mukaan Euroopan talousarvion varat olisi valtioiden maksuosuuksien sijasta kerättävä vastaisuudessa kokonaan tai osittain suoraan kansalaisilta suoraan kerättävistä veroista. Samassa yhteydessä on toivottava, että näitä veroja koskeva päätösvalta siirtyy nopeasti neuvostolta Euroopan parlamentille. Tällainen kehitys kiistäisi näkemyksemme unionista valtioiden liittona, jossa valtiot maksavat vapaaehtoisesti vuotuisen jäsenmaksunsa. Tässä yhteydessä ei kuitenkaan ole kyse vain institutionaalista filosofiaa koskevasta asiasta. Kyse on myös käytännön asiasta. Joudumme joka vuosi kiistelemään talousarviosta, koska neuvosto pyrkii vastustamaan komission tuhlailunhalua, komission, jota parlamentti usein tukee. Jos luomme eurooppalaiset verot, neuvosto menettää vähitellen vastustuskeinonsa, ja annamme ratkaisevan etulyöntiaseman niille toimielimille, jotka haluavat korottaa talousarviota. Esitänkin vetoomuksen saksalaisille ystävillemme: huomatkaa, että kun vaaditte eurooppalaisia veroja, teette ajan mittaan tyhjiksi säästöpyrkimykset, joita nyt kuitenkin kiivaasti puolustatte. Ja koska kuulin Bourlangesin sanovan keskustelussa, että seuraavassa hallitustenvälisessä konferenssissa olisi päätettävä eurooppalaisten verojen luomisesta, sanoisin päinvastoin, Kansakuntien Eurooppa -ryhmän puolesta, että jos HVK:n on käsiteltävä tätä ongelmaa, on päätettävä siitä, että järjestelmästä luodaan selkeä, avoin, oikeudenmukainen ja ennen kaikkea kansallisten demokratioiden tiukasti valvoma, ja viittaan tällä valtioiden vuosittaiseen maksuosuuteen, jonka perustana on kaikille sama prosenttimäärä BKTL:sta.
costep_1999-12-01_6_3	Haluaisin esittää komission jäsenelle kysymyksen. Dopingin torjunnassa on eräs asia, johon meidän on Euroopan unionina puututtava, ja tarkoitan sillä sitä, että torjutaan urheilun äärimmäistä kaupallistamista, joka on kolminkertaistanut kilpailujen määrän. Dopingin syykin on selvä: Ranskan, kuten Italiankin, ympäriajo kestää kauan ja ammattilaisjalkapallojoukkueilla on kolme ottelua viikossa, ja tämän vuoksi dopingia tarvitaan. Jos emme hoida velvollisuuttamme ja laadi urheilijoita ja myös ammattiurheilijoita suojelevaa direktiiviä, emme onnistu kitkemään dopingin perussyitä ja aiheuttajia.
costep_1999-12-17_6_5	Arvoisa puhemies, me puolestamme emme hyväksy Savaryn mietintöä. Tämä johtuu sekä Tadžikistanin tekemistä valinnoista että rahoitustukeen liittyvistä yleisistä huomioista. Vaikka meillä ei ole tietenkään mitään itsenäistä Tadžikistanin valtiota vastaan, emme kuitenkaan katso, että Euroopan valtioiden pitäisi luopua ensisijaisista tavoitteistaan, tai tarkemmin sanottuna siitä ensisijaisesta tavoitteesta, jonka ne ovat jo aikoja sitten itselleen asettaneet. Tätä tavoitetta on toteutettu nyt jo yli neljännesvuosisadan ajan Lomén sopimusten yhteydessä. Eurooppalaiset katsoivat välttämättömäksi aloittaa 1970-luvulla laajamittaisen yhteistyötoiminnan Afrikan, Karibian ja Tyynenmeren valtioiden kanssa syyt tähän olivat selkeät ja liittyivät sekä näiden valtioiden maantieteelliseen sijaintiin että niiden historiaan hyvinkin omintakeisessa, niin sanottujen Lomén sopimusten muodossa. Sopimuksissa taataan Euroopan etelänpuoleisten valtioiden yhteistyökumppaneillemme vakaat hinnat sellaisille kauppatavaroille, joista näiden maiden pääasiallinen tulonlähde koostuu. Tätä yhteistyötä harjoitetaan suojassa kaikkialle ulottuvalta vapaakaupalta, jonka tuhoisista vaikutuksista kaikkein haavoittuvaisimpiin talouksiin on nykyään aivan liikaa esimerkkejä. Ei niinkään yleismaailmallisuuden kuin yleismaailmallisen ideologian raju leviäminen jonka Euroopan kansakunnat ovat hyväksyneet siihen sen kummemmin syventymättä on johtanut kuitenkin siihen, että AKT-sopimukset ovat vähitellen murentuneet ja niiden perusperiaatteista on luovuttu jo useiden vuosien ajan, ja erityisesti siihen, että monien Euroopan valtioiden rahoitusosuus Euroopan kehitysrahastosta EKR:stä laskee jatkuvasti. Samaan aikaan niin sanottua poikkeuksellista rahoitustukea syydetään jatkuvasti enemmän maapallomme eri maille ilman minkäänlaista kokonaissuunnitelmaa. Tämä on johtanut siihen, että yhteistyöpolitiikkamme on nykyään enää vain epämääräistä varojen sirottelua sinne tänne, toisin sanoen yhteistyöpolitiikan sijasta voidaankin puhua enää vain politiikasta. Tähän erityiseen ajatukseeni sisältyy vielä eräs toinen näkökulma. Se, että Tadžikistania kuten sitä paitsi monia muitakin maapallomme maita koettelevat niin monet mietinnössä esille tuodut talousvaikeudet, johtuu luultavimmin rajojen harkitsemattomasta avaamisesta sekä suurvaltojen kohtuuttomasta valta-asemasta. Me puolestamme olemme sitä mieltä, että paras ratkaisu tähän tilanteeseen on luoda sellainen uusi kansainvälinen kauppajärjestelmä, jossa noudatettaisiin valtioiden suvereenisuutta, niiden erilaisia kehitysrytmejä ja -tapoja, mutta myös niiden perinteitä, joita me emme voi hävittää yhdellä taikasauvan heilautuksella vain siitä syystä, että olemme vaatineet vaalien käyttöönottoa, ihmisoikeuksia ja sitä, mitä me kutsumme liian helposti demokratiaksi.
costep_2000-02-03_2_49	Jörg Haiderin pääsy valtaan Itävallan vapauspuolueen ja konservatiivisen oikeiston hallitusvastuun myötä merkitsee liberalismin synnyttämän hirviön kauhistuttavaa uudelleensyntymistä Euroopassa. Vapauspuolueen menestys johtuu yhtä paljon Itävallan oikeiston ja sosiaalidemokraattien kunnioitettavuuden puutteesta kuin niiden politiikastakin, jossa epäonnistuminen sosiaaliasioissa on ruokkinut äärioikeiston populismia. Päätöslauselmassa ilmoitetaan mahdollisista diplomaattisista keinoista uuden hallituksen eristämiseksi poliittisesti, ilman että mainitaan sanaakaan fasismin nousun perimmäisistä syistä. Tämän selittää kuningasrahan uhriksi joutuneen väestön epätietoisuus sekä se, että johtavat luokat haluavat edistää vahvaa hallintoa, jotta säästöpolitiikkaa ja sääntelyn purkamispolitiikkaa voitaisiin viedä yhä vain pidemmälle. Jotta voimme vastustaa erään kolmatta valtakuntaa nostalgisesti muistelevan diktaattorioppilaan ulkomaalaisvihaa lietsovia puheita, kaikki tilaisuudet kelpaavat solidaarisuutemme ilmaisemiseksi Itävallan fasismin vastustajille. Siksi äänestämme tämän päätöslauselman puolesta, vaikka siinä onkin tekopyhiä viittauksia sellaiseen Euroopan demokraattiseen malliin, joka muistuttaa liikaa linnaketta, jossa etsitään, karkotetaan ja vangitaan laittomia maahanmuuttajia, kun murrosikäisiä ei hiosteta.
costep_2000-03-14_4_6	Arvoisa puhemies, arvoisa komission jäsen, koska parlamentti ei voi hylätä suklaadirektiiviä, jota on sen nykymuodossa mahdoton hyväksyä, sen on vähintäänkin parannettava sitä. Meidän on ensinnäkin pohdittava tämän suklaan määritelmää muuttavan direktiivin tarkoituksenmukaisuutta. Euroopan parlamentin on tiedettävä, että codex alimentarius, jossa määritellään suklaan koostumus kansainvälisellä tasolla, osoittaa, että suklaa valmistetaan kaakaovoista. Millä oikeudella Euroopan unioni pakottaisi silloin muuttamaan suklaan määritelmää niiden muutamien jäsenvaltioiden ruokaperinteiden mukaan, jotka kutsuvat väärin suklaaksi sellaisia tuotteita, jotka sisältävät muita kasvirasvoja kuin kaakaovoita? Jos Euroopan parlamentti sallisi nyt muiden kasvirasvojen kuin kaakaovoin 5 prosentin lisäyksen, se avaisi tien monille muille petkutuksille. Silloin voitaisiin yhtä hyvin kutsua tulevaisuudessa oliiviöljyksi sellaista öljyä, johon on lisätty palmuöljyä. Sanon toiseksi, että jos yhteisen kannan tekstiä ei muuteta, kuluttajat tarvitsevat suurennuslasia suklaatuotteiden koostumuksen etsimiseksi. Todellakin juuri tästä syystä pyydän kollegoita hyväksymään tarkistukset, joiden avulla kuluttajien on mahdollista erottaa ensi silmäyksellä toisistaan todellinen suklaa ja sellainen suklaa, johon on lisätty muita kasvirasvoja kuin kaakaovoita. Sanon lopuksi, että me tuottajamaat, jotka tiedämme, että kaakaon hinta on jo nyt alhaisimmillaan, saatamme tällaisen kannan myötä joutua tulevaisuudessa romahduttamaan tämän hinnan. Jotta tuottajamaissa voitaisiin välttää sekasorto, Euroopan parlamentin on vaadittava viennin tilannetta käsittelevää vaikutustutkimusta. Siksi pyydän teitä tukemaan kaikkia ympäristöasioiden, kansanterveyden ja kuluttajapolitiikan valiokunnan jäsenten esittämiä tarkistuksia.
costep_2000-03-15_2_27	Arvoisa puhemies, käsittelemämme mietinnöt ovat oikeansuuntaisia, mutta nykyisten sopimusten omahyväiset johdanto-osan kappaleet eivät ole hyväksyttäviä. Jotta syrjintää voitaisiin torjua tehokkaasti, tarvitaan laajempia ja ennen kaikkea käytännönläheisempiä toimenpiteitä. On esimerkiksi poistettava kaikki kansallisuusrajoitukset julkisiin virkoihin pääsemiseltä. Yhteisön ja jäsenvaltioiden toimielinten on oltava esimerkkinä. Lisäksi täysi kansalaisuus edellyttää sitä, että unionissa asuvilla muilla kuin jäsenvaltioiden kansalaisilla on äänioikeus, ja se koskee kaikkia vaaleja. Niin kauan kuin jäsenvaltioiden ulkopuolisten maiden kansalaiset ovat vailla poliittisia oikeuksia, he ovat yllytyspuheiden kohteena, ja heitä syrjitään. Jos heidän asemansa veronmaksajina antaa heille tämän oikeuden, miksi se rajataan paikalliselle ja Euroopan tasolle? Lopuksi, Euroopan on laillistettava kaikkien laittomien siirtolaisten asema. Sillä voidaan torjua työvoiman salakuljetusta ja muukalaisvihaa, joka pääsi valloilleen esimerkiksi hiljattain Espanjassa. Tämä edellyttää niiden Schengenin, Amsterdamin ja Dublinin sopimusten määräysten kumoamista, joilla todella loukataan turvapaikkaoikeutta. Lopuksi, olemme sitä mieltä, että rasismin torjunta ei riipu viime kädessä oikeudellisista keinoista, vaikka ne ovatkin hyödyllisiä, vaan käytännön toimenpiteistä, joilla lopetetaan työttömyys ja syrjäytyminen, ja tällä alalla meihin kohdistetaan odotuksia.
costep_2000-03-15_3_45	Keskustelemme Daviesin mietinnön pohjalta ilman otsonista tässä ilmanlaatua koskevassa keskustelussa. Kaikki asiantuntijat ovat asiasta yksimielisiä: ilmanlaadun standardeja on ehdottomasti nostettava, jotta kaikkia Euroopan unionin alueella olevia kansalaisia voidaan suojella tehokkaasti ilman otsonin aiheuttamilta terveysriskeiltä. Otsonilla on erilaisia terveysvaikutuksia: silmien, nenän ja kurkun ärsytys, hengenahdistus, yskä, päänsärky ja niin edelleen. Otsoni voi myös laukaista astmakohtauksen ja aiheuttaa keuhkojen vajaatoimintaa sekä keuhkoputkien oireilua. Pitkällä aikavälillä se voi jopa aiheuttaa keuhkojen ennenaikaista vanhenemista. Tämä tieto on ainakin hälyttävä, ja siksi olen erittäin tyytyväinen tähän direktiiviehdotukseen! Sen tavoitteena on itse asiassa nykyisen otsonia koskevan yhteisön lainsäädännön muuttaminen ilmanlaadun arvioimista ja hallintaa koskevan neuvoston direktiivin 96/62/EY edellyttämällä tavalla. Direktiivissä asetetaan ilman otsonipitoisuuksille pitkän aikavälin tavoitteita ja välitavoitteita. Siinä otetaan myös käyttöön normisto ihmisten terveyden ja ympäristön suojelemiseksi. Lopuksi siinä kehotetaan jäsenvaltioita tarkkailemaan otsonipitoisuuksia ja ilmoittamaan tuloksista julkisesti. Direktiivistä tulee siis ilman otsonitasojen mittapuu. Pitkän aikavälin tavoitteiden asettamisella komissio aikoo noudattaa ilmanlaatua koskevia Maailman terveysjärjestön vuoden 1997 suuntaviivoja. Perimmäisenä tarkoituksena on estää näiden tavoitearvojen ylittyminen ja välttää siten haitalliset vaikutukset ihmisten terveydelle ja ympäristölle. Komission ehdotuksessa ei kuitenkaan aseteta aikarajaa tavoitteen saavuttamiselle. Se on valitettavaa. Ensimmäisenä välietappina komissio on asettanut tavoitearvoja. Tarkoituksena on saavuttaa ne mahdollisuuksien mukaan vuoteen 2010 mennessä. Arvot perustuvat myös WHO:n suuntaviivoihin, mutta niissä hyväksytään tasojen ylittäminen useina päivinä joka vuosi. On korostettava, että komission ehdotuksessa ei oteta huomioon muutoksia, joita saattaa aiheutua ilmastonmuutosta koskevista yhteisön velvoitteista. Niissä vaaditaan 8 prosentin vähennystä kasvihuonekaasujen yhteispäästöihin. Täyttämällä nämä velvoitteet menestyksellisesti jäsenvaltioiden pitäisi kyetä osoittamaan suurempaa määrätietoisuutta otsonitasojen vähentämisen tavoitearvoja kohtaan. Lopuksi olen suhteellisen tyytyväinen direktiiviehdotuksen tekstiin, koska se on tärkeä askel kohti ympäristöalan viidennessä toimintaohjelmassa asetettua tavoitetta, jonka mukaan ilman otsonin kriittisiä tasoja ei koskaan ylitetä. Myllerin mietintö A5-0063/2000
costep_2000-03-15_4_4	Arvoisa puhemies, hyvät kollegani, jotta voimme vahvistaa ihmisoikeuksia unionissa, meidän on ensin huolehdittava heikoimmista eli etupäässä köyhimmistä. Ihmisoikeusrikkomuksista ensimmäinen on se, että kaikkien ei sallita elää kunnollista elämää. Meidän on otettava ohjenuoraksemme ihmisen kunnioittaminen, ja tämän kunnioituksen on johdettava siihen, että kurjuus ei pysty tuhoamaan yksilöitä ja perheitä, että lapsia ei riistetä heidän vanhemmiltaan kurjuuden vuoksi ja että yksinkertaista yhdistymisvapautta ei kielletä niiltä, joilla ei ole edes oikeutta tehdä työtä. Tavoitteena on luoda kelvolliset elinolot kaikilla kansalaisille. Kaikkien on oltava turvassa köyhyydeltä ja syrjäytymiseltä. Kaikilla on oikeus koulutukseen, kulttuuriin ja terveyteen. Kaikilla on oikeus kunnolliseen asuntoon ja tuloihin, joilla voi elää kunniallista elämää. Meidän on vakuutettava, että torjumme kurjuuden. Meidän on vakuutettava, että kaikilla on oikeus fyysiseen ja henkiseen koskemattomuuteen ja että tämä koskemattomuus edellyttää kelvollista elämää. Voisiko veljeyden ajatuksesta tulla 2000-luvun avainkäsite? Jokaisella on tarve unelmoida, ja veljeys ilmentää nyt tärkeimpiä köyhimpien aseman parantamista koskevia odotuksiamme. Veljeys antaa merkityksen yhteisvastuulle, sillä torjutaan syrjäytymistä ja yksinäisyyttä ja se antaa sijaa erilaisuuden kunnioittamiselle. Veljeyden on oltava innoittajana köyhimpien oikeuksissa. Meidän vuosisadastamme tulee edistyksen vuosisata, vuosisata, jonka aikana hurjimmatkin utopiat toteutuvat. Veljeys kuuluu näihin utopioihin, ja yhdessä, hyvät kollegani, me toteutamme sen.
costep_2000-03-16_3_8	Arvoisa puhemies, haluaisin kiinnittää parlamentin huomion ennen äänestystä Jacksonin rakennerahastoja koskevasta päätöslauselmasta Ranskan valtioneuvoston 27. syyskuuta 1999 antamaan säädökseen, joka peruuttaa 500 alueen luovutuksen, jotka voitaisiin mahdollisesti luokitella erityisiksi suojelualueiksi ja jotka siten aiheuttavat ongelman. Komissio ei ole antanut asiasta lausuntoaan. Valtioneuvosto on tehnyt päätöksen menettelyvirheen takia eli koska asianomaisia kunnanjohtajia sekä alueellisia yhteisöjä, elimiä ja yhdistyksiä ei ole kuultu asiassa. Ei oikein tiedetä, mikä on nykyinen tilanne. Jotta jäsenvaltioita ei rangaistaisi epäoikeudenmukaisesti, pyydän mietintöä koskevan äänestyksen lykkäämistä, kunnes komissio on antanut lausuntonsa ja perustelunsa siitä, miten valtioneuvoston säädöksen kanssa menetellään. Ajattelen myös, että parlamentti ei voi olla samalla kertaa tuomari ja asianosainen.
costep_2000-03-29_2_8	Arvoisa puhemies, haluaisin kertoa parlamentille eräästä tapauksesta, joka koskee suhteista Kanadaan vastaavan valtuuskunnan ja parlamentissamme viime viikolla vierailleen Kanadan vastaavan valtuuskunnan yhteistä kokousta. Arvoisa puhemies, valtuuskuntamme puheenjohtaja Sturdy ei ollut kokouksessa läsnä tuon tapauksen sattuessa, mutta hän kirjoitti teille tänä aamuna vahvistaakseen sen, mitä nyt teille kerron. Tuossa kokouksessa sattui nimittäin jotakin tämäntyyppisille kokouksille melko ainutlaatuista. Kanadan valtuuskunnan puheenjohtaja ryhtyi yhtäkkiä sättimään minua melko inhottavin henkilökohtaisin loukkauksin, jotka menivät niin pitkälle, että hänen delegaationsa jäsenet halusivat käyttää puheenvuoron sanoutuakseen irti hyökkäyksistä. Kaikki olivat todella järkyttyneitä tällaisesta käytöksestä. Tapaus oli äärimmäisen valitettava, koska Kanadan valtuuskunnan vierailu oli erinomainen asia ja koska me haluamme säilyttää hyvät suhteet Kanadaan niiden vuosien jälkeen, jolloin suhteissamme oli vaikeuksia erityisesti kalastuskiistojen takia. Hyvien suhteiden palauttaminen on välttämätöntä, joten olemme todella pahoillamme tästä tapauksesta. Arvoisa puhemies, toivoisinkin, että pyytäisitte Kanadan hallitukselta selitystä tällaisesta käytöksestä.
costep_2000-04-12_12_7	Arvoisa puhemies, hyvät kollegat, kielten moninaisuus on kulttuurisen rikkauden lähde. Kiitän esittelijä Graça Mouraa siitä, että hän on ottanut jälleen huomioon tämän osa-alueen, jonka puute oli alussa varsin silmiinpistävä, ja siitä, että hänen lähtökohtansa on, ettei kyseessä ole ainoastaan informaatio- ja viestintätekninen ongelma, sekä siitä, että hän muistutti kielten moninaisuuden olevan tulosta kirjoitetusta ja suullisesta sivilisaatiosta. On varottava funktionaalista ja hyötykeskeistä lähestymistapaa kielten kohdalla, sillä tällaisessa lähestymistavassa ei oteta huomioon sitä, että kieli mahdollistaa ajattelun ja ajattelu mahdollistaa kansalaisuuden. Niinpä minusta vähimmäistavoitteena on pidettävä ainakin kahden kielen oppimista Euroopan demokraattisen dynamiikan eväiksi samoin kuin opiskelijoiden ja palkansaajien liikkuvuuden takaamiseksi. Ihmettelen vain, mitkä ovat vastedes voimavaramme enkä tarkoita vain kauniita sanoja, vaan varsin vähäisiä määrärahojamme tällaisen politiikan toteuttamiseksi kunnolla. Meidän on voitava ajatella äidinkielellämme ja muillakin kielillä. Olen ranskalaisena vakuuttunut siitä, että ranskankielisyys on tärkeää siinä, missä muidenkin vieraiden kielten käyttäminen. Siksi meidän on vakuutettava vanhemmille, opettajille ja poliitikoille, että kielten oppiminen on aloitettava alaluokilta, ehkä jo esikoulusta lähtien. Tämän vuoksi tulkkausta ja kääntämistä ei voida myöskään sysätä, kuten vieläkin on tapana, kieliin liittyvien taitojen sekaan. Emme saa tarpeeksemme kielten moninaisuuden puolustamisesta ja erilaisuuksien kunnioittamisen peräänkuuluttamisesta. On kyse siitä, että Euroopassa omaksuttaisiin identiteetti identiteettien pohjalta eikä omaksuttaisi ainoastaan vastavuoroista erilaisuutta. Tämä johdattaakin meidät keskustelemaan yhteisön virallisista kielistä sekä kaikissa jäsenvaltioissa nyt ja tulevaisuudessa tunnustetuista kielistä, olivatpa ne sitten kansallisia tai alueellisia, varsinkin laajentumista silmällä pitäen, sillä sehän tunnetusti askarruttaa meitä kielikysymyksenä. Euroopan kansalaisella on myös perintö, joka lähtee antiikin kreikasta ja latinasta; painotimme kaikki tätä valiokunnassa, emmekä saa menettää näitä kieliä. Kansalaiset eivät saa laiminlyödä yhtäkään kieltä; eivätkä he saa unohtaa maissamme tällä hetkellä näkyvästi läsnä olevien maahanmuuttajienkaan kieliä, eivätkä viittomakieltä, joka on erinomainen esimerkki vähemmistökielestä. Ja mielestäni onnistuneessa tiedotuskampanjassa kieliin on ilman muuta suhtauduttava oppimisen kohteina ja vaihdon välineenä, kuten on lisäksi muistutettava siitä, että kieli on myös iloinen asia ja leikin asia. Suosionosoituksia.
costep_2000-04-14_5_5	Arvoisa puhemies, haluaisin ensin kiittää teitä tämän aamun istunnon johtamisesta. Te jouduitte myrskyn kohteeksi ja selvisitte siitä ilman komission apua. Mutta, arvoisa komission jäsen, haluaisin myös, ja uskon, että se on tärkeää, että Euroopan unionin eri toimielimet osoittavat sitä solidaarisuutta, joka yhdistää jäsenvaltiot erityisesti silloin, kun on kyse epätavallisista luonnonkatastrofeista tai tuhoista, kuten viime vuonna 26. päivänä joulukuuta, kun myrsky aiheutti ennennäkemätöntä vahinkoa useilla Ranskan, Saksa ja Itävallan metsäalueilla. On kiire ottaa todella toimintaan välineet, joita unionilla on, ja auttaa vaurioita kärsineitä seutuja sekä tukea myrskystä kärsineitä henkilöitä ja yrityksiä. Tämän avun pitäisi olla nopeasti saatavilla, kun kyseessä on tavaran suojaan saattaminen, varastoiminen, puun hyväksikäyttö. Näitä toimenpiteitä ei voi lykätä ilman, että siitä koituisi raskaita seurauksia samalla kertaa niin tavaran laadulle kuin metsien ekosysteemien entiselleen palaamiselle tai suojelulle. Yksistään Elsassin alueella yli 6,5 miljoonaa kuutiometriä puuta on tuhoutunut. Määrä vastaa havupuiden osalta niiden 13 vuoden tuottoa. On itsestään selvää, että markkinoille tuleva puutulva laskee hintoja, mikä puolestaan heikentää yhä taloudellisesti metsäalaa. Jälleen kerran alan ammatillinen rakenne voi suosia ratkaisuja, joilla pyritään löytämään tasapaino metsävarojen kasvun ja niiden arvostuksen vähenemisen välillä. Ranskassa käyttöön otettu eri alojen työntekijöiden järjestelmä voi kiistämättömästi olla tärkeä tekijä etsittäessä ja työstettäessä näitä neuvoteltuja ratkaisuja. Ratkaisuja ei ole laadittu suojelemaan minkään tietyn ammattikunnan etuja, vaan ne suojelevat ennen kaikkea koko alaa. Niillä varmistetaan se, että puuta arvostetaan ja että sisäinen tasapaino säilyy ja vahvistaa kokonaisuutta. Koska eri alojen työntekijöiden järjestelmä kattaa koko maakunnan, niillä on paikallista vaikutusta ja niillä saadaan nopeita tuloksia vaikeissa tilanteissa kuten kriiseissä, jollaisiin meidän metsäalan yrityksemme ja puuteollisuutemme ovat joutuneet. Siksi olisi suotavaa suosia suoria yhteydenottoja potentiaalisten yhteistyökumppanien kanssa, sitäkin suuremmalla syyllä, että eri ammattialojen edustajat ovat samalla alueellisten yhteisöjen ja kansallisten viranomaisten neuvottelukumppaneita päätettäessä metsäpolitiikasta ja siten haettaessa hätäratkaisuja kriisien keskellä. Eri alojen työntekijöiden järjestelmä voi myös tunnistaa lukkiutumispisteet, jotka hidastavat suojeluohjelmien käyttöön ottamista. Tämän takia pyydän, ettette unohtaisi neuvotteluissa suoraa neuvottelua alan ammattihenkilöiden kanssa. Lisäksi säädökset voivat eri valtioissa toimia eri tavoin jarruttavasti, esimerkiksi kuorimattoman puun varastointitoimenpiteiden yhteydessä säädökset, jotka koskevat ensinnäkin maan vedenpitävyyttä ja vedenoton rajoja joiden alin vedenkorkeus Ranskassa on 5 prosenttia, 30 prosenttia Saksassa sekä uusien vesojen seurantaa. Tästä johtuen olen sitä mieltä, että myös poikkeuksellisia toimenpiteitä pitäisi käyttää. Tuhon laajuus osoittaa, että valtion lupaamat avustukset tai paikallisten viranomaisten vahvistamat avustukset eivät riitä peittämään kirjattuja tuhoja. Täten on välttämätöntä löytää erityissäännöksiä metsänsuojelua ja puualaa varten rakennerahastojen puitteissa tavoitteen 2 alueiden tai, kuten ennen sanottiin, 5 b alueiden, tuhojen osalta. Sama koskee maaseudun kehittämistoimia ja muita yksityiskohtaisempia ohjelmia, jotka liittyvät talouteen tai ympäristöön, samoin kuin tiettyjä toimia, joiden tarkoituksena on korottaa sellaisen järeän puutavaran hintaa, jota voi olla noin 50 prosenttia kaatuneista puista. Olisi myös toivottavaa laatia sääntöjä, jotka kannustaisivat hyväksikäyttämään heikompilaatuista puuta energiana. Mutta tilanteen kiireellisyys vaatii lisää joustavaa ja helppoa taloudellista apua, jo jäsenvaltioiden käyttöön ottamien toimenpiteiden lisäksi. Pyydän täten komissiota etsimään neuvottelemalla yhdessä puualan ja asianomaisten valtioiden edustajien kanssa tehokkaita hätäratkaisuja, jotka olisivat sitä tehokkaampia, mitä enemmän niitä olisi yhdessä valmisteltu.
costep_2000-05-03_3_5	Arvoisa puhemies, kuuntelin erittäin kiinnostuneena komission jäsenen hetki sitten käyttämää puheenvuoroa. Minun on sanottava, että olisimme pitäneet kirjallista tekstiä parempana, mutta ymmärtääkseni komission jäsenen esityksestä on keskusteltu komissiossa, ja saamme myöhemmin käyttöömme selkeän tekstin, johon voimme perehtyä rauhassa. Näin ollen en oikein ymmärrä, kuinka te voitte olla sitä mieltä, ettei maatalousmäärärahoja käytetä kokonaan, kuten pitäisi, ja kuinka summia, joita te kutsutte minimaalisiksi, voidaan muka irrottaa ulkopolitiikkaa ja kansainvälisiä toimia koskevan menoluokan hyväksi. Markkinakustannuksiin on itse asiassa kohdistunut suuria paineita edellisen varainhoitovuoden aikana, joten en oikein näe järkeviä perusteluja sille, että maatalous saisi liikaa määrärahoja, ellei perusteluna pidetä sitä, että ulkopolitiikkaa koskeva menoluokka tarvitsisi lisää määrärahoja. Toiseksi toteaisin, että sama pätee menoluokassa IV tehtäviin leikkauksiin. Te olette sanonut, että kyse on alueiden välisestä solidaarisuudesta. Hyvä on, olen samaa mieltä, mutta millä perusteella - olette puhunut erittäin täsmällisistä kriteereistä, joten kertokaa meille, mitä ne ovat - millä perusteella te ajattelette, että muille alueille olisi myönnetty liikaa määrärahoja, ellei perusteluna voida pitää sitä, että Kosovon alue tarvitsee noita määrärahoja? Tässä on mielestäni ongelma. Esitän nyt kolmannen kysymykseni, johon päätän puheenvuoroni. Haluaisin tietää, maksammeko me Yhdysvaltain dollareissa vai euroissa sitä tukea, johon avunantajille järjestetyssä konferenssissa on sitouduttu. Jos tuki maksetaan Yhdysvaltain dollareissa, haluaisin tietää euron nykytilanteen huomioon ottaen, kuinka te aiotte kohdata tämän tilanteen ja kuinka te aiotte taata, että Euroopan unionin ja kansainvälisen yhteisön muiden avunantajien lahjoitukset vastaavat täysin toisiaan?
costep_2000-05-16_11_14	Arvoisa puhemies, arvoisa komission jäsen, hyvät kollegat, esittelijä Savaryn mietintö on osa kestävää kehitystä. Yhteentoimivuus on meistä ensiarvoisen tärkeää, ja siksi annamme tälle mietinnölle tukemme ja onnittelemme esittelijä Savarytä hänen pohdintojensa osuvuudesta. Maanteiden ja rautateiden keskinäinen suhde on saatava tasapainoon oivaltamalla yhteentoimivuus oikein. Pitkällä aikavälillä kuorma-autoliikenteen kasvusta aiheutuu valtavasti ongelmia, esimerkiksi ruuhkia, uusien väylien rakentamista, turvallisuusongelmia ja saastumista. Tässä mielessä turvautuminen rautateihin on välttämätöntä. Tämä ongelma on vieläkin polttavampi Ranskan kaltaisissa reittien risteämiskohdassa sijaitsevissa maissa, joissa myös tieverkkojen kuormittumisen vuoksi on välttämätöntä ryhtyä panemaan täytäntöön yhteentoimivuutta. Tallysin ja Eurostarin esimerkkiä on seurattava, ja toimintaa on laajennettava Saksaan suuntautuvien itäisten TGV-junien avulla samoin kuin Madridiin ja Lissaboniin suuntautuvien Atlantin puolelta kulkevien eteläisten junien sekä Barcelonaan suuntautuvien Välimeren puolta kulkevien eteläisten junien avulla. Mitä tulee tavanomaisiin rautatieverkkoihin, on aika ottaa yhteentoimivuus huomioon ja se, että sitä lujitettaisiin huomattavilla unionin tuilla, joilla voitaisiin lisäksi mahdollistaa se, että jäsenvaltiot voisivat säilyttää perinteiset paikalliset junayhteydet. Jotta junaliikenne olisi kannattavaa pitkillä matkoilla, yhteentoimivuus on sitäkin välttämättömämpää. Lisäksi on yhä tarpeen vähentää pysähdyksiä rajoilla, kaluston ja henkilöstön vaihdoksia ja vieläkin suuremmasta syystä rahdin uudelleen lastaamista, jotta luotettavuus ei vaarantuisi keston ja suoritetun palvelun osalta. Lentorahdin kohdalla ei tarvitse kärsiä pysähdyksistä rajoilla, ja se on hyvä asia. Niinpä meidän on syytä mukautua. Emme voi välttää suunnattomia hankaluuksia rautateiden kilpailukyvyn parantamisessa. Yhteentoimivuus on otettava huomioon, varsinkin vireillä olevilla uusilla reiteillä, vaikka YTE:t eivät olekaan valmiita. Emme voi enää hyväksyä sitä, että viivyttelemme tämän toimen täytäntöönpanossa, sillä yhteisömme laajentumisen myötä siitä on tulossa yhä tärkeämpää.
costep_2000-05-17_11_12	Arvoisa puhemies, minäkin halusin kiittää puhemiestä hänen vastauksestaan. Valitettavasti minun on kuitenkin sanottava, että se on kuitenkin yhä erityisen epäselvä, koska viittaan kysymyksessäni Euroopan parlamentin vuodelta 1987 peräisin olevaan päätöslauselmaan, jossa tosiaankin vaadimme esimerkiksi armenialaisten vuosina 19151917 tapahtuneen kansanmurhan tunnustamista. Emme kuitenkaan tiedä tällä hetkellä, millaisia toimia perättäiset neuvostot ovat toteuttaneet yrittääkseen solmia suhteita näiden kahden maan välille, samalla kun tiedämme, että Turkki vaatii vielä nykyisinkin taloussaartoa Armeniaa vastaan. Esitän siis seuraavan kysymyksen: onko tämän saarron kysymys otettu esille Turkin Euroopan unioniin liittymistä koskevissa neuvotteluissa, voisiko tämän saarron lopettaminen olla ennakkoehto Turkin liittymiselle?
costep_2000-07-04_10_4	Arvoisa puhemies, pyrin pitämään kiinni viisaista neuvoistanne. Teille esitetyn korjaavan ja täydentävän talousarvion ei pitäisi aiheuttaa suuria ongelmia. Syykin on yksinkertainen: sen lisäksi, että parlamentti voi talousarvion avulla ja tämä on tyydyttävä uudistus ottaa käyttöön talousarvioon liittyviä osatekijöitä ja tehdä talousarvioon liittyviä valintoja, jotka sopivat parlamentille ja miellyttävät sitä, tämä esitys on neuvoston kannalta pääasiallisesti tyydyttävä. Käsiteltäväksenne annetussa esityksessä neuvosto on nimittäin suuri voittaja. Oikeutettuna voittajana se ei voita meitä, vaan se on yksinkertaisesti voittaja. Se on voittaja siksi, että tämän talousarvion tarkoituksena on pääasiassa auttaa neuvostoa saamaan takaisin kuluneen vuoden talousarvion ylijäämä eli 3,2 miljardia euroa. Ison-Britannian korjauksen osuus on vähäisempi, mutta omien varojen, etenkin tullimaksujen, tuotto on suurempi. Tämä kaikki keventää neuvoston maksutaakkaa. Käsiteltäväksenne annettu esitys on siis neuvoston kannalta hyvä. Se ei ole kuitenkaan parlamentin kannalta huono. Ensinnäkin siksi, että olemme sopineet kolmen toimielimen kesken, että teille esitettyä talousarviota ei käytetä pelkästään jäsenvaltioiden maksuerien palauttamiseen, vaan että siihen on voitava lisätä menoeriä ja että se on todellinen korjaava ja ylimääräinen talousarvio. Tämä on suppea mutta merkittävä voitto parlamentille. Toiseksi pääsemme tässä tekemään joitakin onnistuneita valintoja. Ensinnäkin myönnämme miljoonan euron suuruisen erityismäärärahan harvinaislääkkeille. Pystymme rahoittamaan nämä lääkkeet nyt, kun oikeusperusta on olemassa. Se on ensisijaisen tärkeää toimivaltaiselle valiokunnalle samoin kuin budjettivaliokunnalle ja parlamentille. Toiseksi ja tämä on toinen tärkeä lisäys myönnämme tietyn määrän ylimääräisiä varoja eli 11 miljoonaa euroa jaettavaksi seuraavasti: 5 miljoonaa korkealle edustajalle Bosniassa ja Hertsegovinassa, 6 miljoonaa väliaikaiselle siviilihallinnolle eli UNMIKille siirtymäkauden siviilihallintojen rahoittamiseksi. Tässäkin on hyväksytty oikeusperusta. Meillä on varat, tarpeita on, Kosovo sekä Bosnia ja Hertsegovina ovat ensisijaisia huolenaiheita, ja olemme päättäneet tukea niitä rahallisesti. Miten se tapahtuu? No, ottamalla varat maksusitoumusmäärärahoina ECIP-välineen määrärahoista, joita ei enää tarvita, jotka ovat siis olemassa määrärahoina mutta joita ei voida käyttää oikeusperustan puuttuessa. Menoerän takuuna on siis uhraus, joka ei maksa meille juuri mitään. Kolmas tärkeä asia: Montenegron erityisavun rahoittaminen. Muistanette, että vastustimme kaikki sitä, että tämä rahoitettaisiin muista ulkoisista menoista, erityisesti MEDA-ohjelmasta. Päätimme siis rahoittaa tämän avun marginaalista, joka on tässä otsakkeessa 21 miljoonan suuruinen. Tarvitsemme 20 miljoonaa. Kaikki järjestyy aiempien talousarvioiden avulla. Käytämme lähes koko marginaalin, ja näin tämä toimi saadaan rahoitettua ilman vähennyksiä tai siirtoja muiden määrärahojen avulla. Tämä kaikki on hyvin tyydyttävää. Nyt ja päätän puheenvuoroni tähän suuri kysymys on, seuraako neuvosto meitä menettelyn osalta. Neuvostossa pidettiin nimittäin ensimmäinen käsittely, tämä on meidän ensimmäinen käsittelymme, ja toivomme todellakin pääsevämme asiassa ratkaisuun ensimmäisen käsittelymme perusteella. Toivomme toisin sanoen, että neuvoston toisessa käsittelyssä 20. heinäkuuta hyväksytään ensimmäinen käsittelymme, koska muuten kaikki olisi aloitettava alusta. En usko toisen käsittelyn olevan neuvoston jonka edustajia ei valitettavasti tänä iltana ole läsnä etujen mukaista. Korostan lisäksi erästä tiettyä seikkaa: jos päädymme toiseen käsittelyyn, tarkasti noudatettuina määräajat pakottaisivat meidät pitämään istuntojakson elokuussa voidaksemme hyväksyä tämän KTT:n toisessa käsittelyssä. Se ei tietenkään tule kysymykseenkään; parlamentin ja toimielimien välillä on aina ollut käytäntönä, ettei elokuuta oteta huomioon määräaikoja asetettaessa. Olen vakuuttunut siitä, että neuvosto pitää kiinni tästä säännöstä. Se on neuvoston etujen ja meidän etujemme mukaista, ja on yhteisen etumme mukaista päästä yhteisymmärrykseen niin menettelyjen kuin asiasisällönkin osalta.
costep_2000-07-05_4_48	Haluaisin tuoda esiin vakavan huolestumiseni siitä, että Euroopan parlamentti on päättänyt ryhtyä poistamaan Irlannille (Pohjois-Irlanti ja Kreikka mukaan luettuina) myönnetyn poikkeuksen, joka koski oikeutta poiketa tämän direktiivin täysimääräisestä noudattamisesta. Euroopan parlamentin kanta perustuu virheelliseen käsitykseen siitä, että on mahdollista omaksua yksi koko kaikille -lähestymistapa Euroopan rautateiden kehittämisessä. On varmasti olemassa Irlannin saareen ja Kreikan syrjäiseen asemaan liittyviä rautateitä koskevia seikkoja, jotka on tarpeen ottaa huomioon.
costep_2000-07-05_8_3	Arvoisa puhemies, arvoisa komission jäsen, kuten juuri sanoitte, yhteisöpatentin laatimishanke antaa tilaisuuden tarkistaa yhteistyötä Euroopan patenttiviraston ja yhteisön toimielinten välillä. Hiljattain Edinburghin yliopistolle myönnetty patentti tuo esille Euroopan patenttiviraston aseman ja sen valvontaa koskevien menettelyjen ongelman. Sen valossa, jota kutsuttiin virheeksi, näyttää siltä, että bioteknologian keksintöjen oikeudellista suojaa koskeva direktiivi 98/44 on epätarkka ja epäselvä, varsinkin sen 5 artiklan 1 kohta ja 5 artiklan 2 kohta. Eikö komission pidä ehdottaa tämän direktiivin tarkistamista, jotta kaikki jonkin geenin tai sen sarjan löytämiseen liittyvät patentoimismahdollisuudet voitaisiin ehkäistä ennakolta? Emme voi välttyä tämän kysymyksen käsittelyltä yhteisöpatenttia laadittaessa.
costep_2000-07-06_6_46	Tämän suosituksen päätavoitteena on tehostaa yhteisön ympäristölainsäädännön noudattamista sekä edistää sen johdonmukaista täytäntöönpanoa jäsenvaltioissa. Tässä suositusluonnoksessa säädetään ympäristötarkastusten järjestämisen, toteuttamisen, seurannan ja niiden tulosten julkaisemisen vähimmäisvaatimuksista. Siinä säädetään kaikkien niiden teollisuus- ja muiden yritysten ympäristötarkastuksista, joiden ympäristöpäästöjä koskevat tietyt lupa- tai lisenssivaatimukset. Tämä koskisikin kaikkia yrityksiä, jotka saavat saastumisentorjuntalisenssejä ympäristönsuojeluvirastojen tuella. Suosituksen tekstin mukaisesti ympäristötarkastuksiin kuuluvat tarkastuskäynnit, valvonnanalaisten laitosten toiminnan harjoittajien itse tekemän seurannan vahvistaminen, tilojen, laitteiden ja ympäristöjohtamisen asianmukaisuuden sekä toiminnan harjoittajien tallentamien tietojen tarkastaminen paikan päällä. Suosituksessa esitetään erityisesti kahdenlaisia tarkastuksia: rutiinitarkastuksia, jotka toteutetaan suunnitellun tarkastusohjelman yhteydessä, ja muita tarkastuksia, jotka toteutetaan erilaisten lisenssien myöntämisen ja uusimisen tai muuttamisen yhteydessä tehtyjen valitusten jälkeen. Jäsenvaltiot velvoitetaan laatimaan ympäristötarkastuksia koskevia ennakkosuunnitelmia, jotka kattavat niiden koko alueen ja siellä olevat laitokset. Näistä suunnitelmista kerrotaan kansalaisille entistä laajemmissa tiedotuskampanjoissa, joita tässä ehdotuksessa esitetään. Tämän suositusluonnoksen mukaan kussakin suunnitelmassa olisi määriteltävä sen kattama maantieteellinen alue, ja sen olisi katettava tietty ajanjakso, sisällettävä erityisiä säännöksiä sen tarkistamiseksi, yksilöitävä sen piiriin kuuluvat kohteet tai laitokset, säädettävä rutiininomaisia ympäristötarkastuksia koskevista ohjelmista, säädettävä ja hahmoteltava muita ympäristötarkastuksia koskevista menettelyistä ja säädettävä eri tarkastusviranomaisten välisestä koordinaatiosta. Haluaisin onnitella esittelijä Caroline Jacksonia hänen mietinnöstään. Hän vaatii mietinnössään tämän ehdotuksen muuttamista direktiiviksi, jota sovellettaisiin yhdenmukaisesti koko Euroopan unionissa. Esittelijä on sitä mieltä, että ainoastaan direktiivi voi saada jäsenvaltiot ottamaan käyttöön nämä tarkastusjärjestelmät. Olen Euroopan parlamentin ympäristöasioiden, kansanterveyden ja kuluttajapolitiikan valiokunnan jäsen ja kannatan jäsenvaltioiden ympäristötarkastusten yhteensovittamista. EU:n neuvoston täytyy kuunnella Euroopan parlamenttia tässä asiassa. Meidän kaikkien täytyy muistaa, että Euroopan parlamentilla on Amsterdamin sopimuksen säädösten täytäntöönpanon myötä yhteispäätösvaltuudet. Euroopan unionilla on Maastrichtin sopimuksen 130 artiklan nojalla toimivaltaa myös ympäristöasioissa. Santa Maria da Feiran Eurooppa-neuvosto 19. ja 20. kesäkuuta 2000
costep_2000-07-07_2_2	Kuten tiedämme, lyhyen matkan merenkulku on oleellinen osa eurooppalaista liikennejärjestelmää. Kuten komission kertomuksessa ja aluepolitiikka-, liikenne- ja matkailuvaliokunnan mietinnössä korostetaan, lyhyen matkan merenkulku kärsii kuitenkin huonosta imagosta kustannusten, hitauden ja tehottomuuden takia. Tämä imago ei kuitenkaan enää vastaa todellisuutta, ja tällä kuljetusmuodolla voidaan tarjota ratkaisuja maailmanlaajuisiin ongelmiin, jotka ovat vallalla tällä alalla Euroopassa. Tarkoitan ongelmia, jotka liittyvät liikennetukoksiin, infrastruktuurien korkeisiin kustannuksiin ja ympäristökustannuksiin. Näinä viimeksi kuluneina vuosina on sitä paitsi saavutettu edistystä, ja lyhyen matkan merenkulussa on saavutettu todellista kasvua: vuodesta 1990 vuoteen 1997 on saavutettu kasvua kuljetetuissa tonneissa (+ 17 prosenttia) ja tonneissa kilometriä kohden (+ 23 prosenttia). Vaikka tämän myönteisen kehityksen saavuttamista ei voi kieltää, vielä ei ole saavutettu niitä mahdollisuuksia ja etuja, jollaisia tästä kuljetusmuodosta löytyy. Tämä kuljetusmuoto on edullinen kustannusten kannalta, koska se on kaikista kuljetusmuodoista halvin; etuja on tonni- ja kilometrikohtaisen energiankulutuksen kannalta; tehokkuusedut merkitsevät sitä, että tämä on investointien kannalta tehokkain kuljetusmuoto kuljetuskapasiteettiin nähden; etuja on alueellisen yhteenkuuluvuuden kannalta, koska tämä muoto soveltuu parhaiten Euroopan syrjäseutujen toisiinsa yhdistämiseen; etuja on ympäristön kannalta, koska tämä kuljetusmuoto saastuttaa vähemmän kuin maakuljetus; etuja on intermodaalisuuden kannalta, sillä tämä on ihanteellinen keino kehittää multimodaalisia kuljetuksia. On siis nopeasti ryhdyttävä toimenpiteisiin kuljetusmuodon kehittämiseksi. Ennen muuta pitää kehittää ohjelmia, jotka koskevat yhteisiä investointeja. Yhtenä ensisijaisista tavoitteista on parantaa tehokkuutta satamatoiminnoissa ja vähentää alusten satamassa käyttämää aikaa. Painotan, että julkinen valta on merkittävässä osassa sekä alueellisella että kansallisella ja eurooppalaisella tasolla. Kollegani mietinnössä on kuitenkin kaksi seikkaa, jotka ovat mielestäni ongelmallisia. Kyse on ehdotuksesta, jonka tavoitteena on laatia luettelo lyhyen matkan merenkulkuun erityisen hyvin soveltuvista satamista. Tuollaisen luettelon laatiminen ei ole minusta tarpeellista, ja se saattaisi vahingoittaa ennen kaikkea niitä satamia, jotka eivät ole vielä täysin tilanteeseen sopeutuneita, mutta joissa aloitetaan muutosten tekeminen tätä varten. Sitä paitsi mietinnössä esitetään ehdotus soveltaa yhden yhteisen palvelupisteen lähestymistapaa kuljetusten logistiikkapalvelujen tarjoamisessa loppukäyttäjille. Vaikka allekirjoitankin ajatuksen siitä, että on löydettävä keino kehittää tiedotusjärjestelmä, torjun ajatuksen siitä, että nämä palvelut keskitettäisiin jo vahvassa markkina-asemassa olevaan suureen satamaan. Olisin lopuksi toivonut löytäväni tästä mietinnöstä teollisuus-, ulkomaankauppa-, tutkimus- ja energiavaliokunnan tekemän ehdotuksen, jonka mukaan lyhyen matkan merenkulkua ei pidä pitää vaihtoehtona maantiekuljetuksille tai kilpailevana järjestelmänä. Euroopan komission pitäisi siis ottaa käyttöön intermodaalinen strategia, jonka avulla luodaan kuljetusmuotojen välinen täydentävyys. Näissä kehyksissä ja tässä hengessä jäsenvaltioiden pitäisi yhdenmukaistaa nykyiset säännöt, jotta säännöt eivät muodostaisi esteitä lyhyen matkan merenkulun ja maakuljetuksen väliselle jatkuvuudelle liikkuvan kuorman kokonaispainon osalta. Se, mitä meille tänään ehdotetaan, merkitsee siis merkittävää askelta hyvään suuntaan lyhyen matkan merenkulussa. Matkaa on kuitenkin vielä paljon taitettavana.
costep_2000-10-02_4_2	Arvoisa puhemies, en aio toistaa sitä, minkä sanoimme vähän aikaa sitten. Viittaan tiedonantoonne niistä syistä, jotka toitte itse erittäin hyvin esille. Mielestäni olisi erittäin asianmukaista, että parlamentti ilmaisisi kantansa tähän tilanteeseen, jolle on tyypillistä se, minkä te sanoitte olleen tapahtumien käynnistymisen kiihokkeena, sekä armeijan sortotoimet ja täysin ennenkuulumaton väkivaltaisuus, joka on johtanut jo noin 40 kuolemantapaukseen joiden joukossa on myös lapsia niissä olosuhteissa, jotka jokainen meistä on voinut nähdä television välityksellä. Nyt voidaan siis sanoa, että mitä vain voi tapahtua, että mahdollisuudet kestävään rauhaan saattavat hajota pirstaleiksi ja että parlamentin aloitetta tarvitaan. Olen ehdottanut alun perin, että ja ehdotan periaatteessa edelleenkin keskeyttäisimme laajentumista koskevan keskustelumme huomenna klo 17.0018.00 ja hyödyntäisimme sitä, että neuvoston puheenjohtaja Moscovici on paikalla, sillä hän voisi esittää julkilausuman, jonka jälkeen asiasta keskusteltaisiin ja toimitettaisiin sitä koskeva äänestys. Jos eri ryhmät pitävät tätä vaihtoehtoa liian hankalana niin vaikka itse pidänkin sitä tärkeänä siinä tapauksessa on kaksi muuta vaihtoehtoa, eli käsittelemme asiaa torstaiaamuna, jolloin neuvoston puheenjohtajaPéry on paikalla, tai torstai-iltapäivänä, jolloin korkea edustaja Solana on paikalla. Omasta puolestani pidän tärkeänä ennen kaikkea sitä, että parlamentti voi ilmaista mielipiteensä, että kuulemme neuvostoa ja että voimme osallistua jatkossakin Lähi-idän rauhanprosessiin. Kaikki muu on toisarvoista.
costep_2000-10-04_7_35	Muutamille meistä Puolan liittyminen Euroopan unionin symbolisoi vapautumista: tässä Euroopassa, jota kenraali de Gaulle kuvasi katedraaliksi, Puolalla on samanaikaisesti sekä poikkeuksellinen että täysipainoinen asema. Ne historialliset, kulttuuriset ja jopa tunnepohjaiset siteet, joita omalla maallani on jo vuosisatojen ajan ollut Puolaan, saavat meidät ranskalaiset pohtimaan ehkä muita hienovaraisemmin, miten meidän on otettava vastaan kansakunta, johon lähes yksin tiivistyvät maanosamme saavutukset ja kohtalokkaat tapahtumat. Puolaa on pidetty liian kauan uhkaavien naapureiden etuoikeutettuna taistelukenttänä, joille Puolan liittäminen omiin alueisiinsa on aina ollut niiden laajentumishankkeiden ensimmäinen vaihe; se joutui tahtomattaan erään historiamme hirvittävimpiin murhenäytelmiin kuuluvan aikakauden näyttämöksi, minkä jälkeen se jätettiin vuosikymmeniksi totalitaristisen hallinnon sortamaksi, joka kuvitteli syyllisen vaitiolomme rohkaisemana taltuttavansa lopulta maan legendaarisen vastarinnan, mutta Puola on koko ajan ilmentänyt vahvasti vapauden, rohkeuden ja riippumattomuuden arvoja ja kaikkea sitä, joka muodostaa itse asiassa niiden yhteisten arvojen perustan, jonka varaan Euroopan poliittisen rakentamisemme katsotaan perustuvan. Velvollisuutenamme on siis hyväksyä Puola mahdollisimman pian piiriimme ja kohdella sitä sen ansaitsemalla tavalla, eli aivan kuin se olisi aina kuulunut jäseniimme. Säästäkäämme itseämme kyseenalaisilta tilintarkastuksilta ja suhteettomilta vaatimuksilta sellaisten sääntöjen noudattamiseksi, joiden ahdasmielinen soveltaminen pahentaisi Puolan tilannetta sen parantamisen sijasta: kun 25 prosenttia maan väestöstä on maanviljelijöitä, kyseessä ei ole mikään Luxemburg, ja keskustelu yhteisön säännöstön soveltamisesta ehdokasvaltioissa saa välillä surrealistisia piirteitä, ellei sitten hyväksytä pöyristyttävää ajatusta useamman nopeuden Euroopasta, jossa kansojen välisistä eroista vain taloudellisilla eroilla olisi merkitystä. Ei, Puola ansaitsee enemmän kuin ehdollisen hyväksynnän: sen menneisyys on sen paras käyntikortti, sen arvokkuus sen paras asianajaja. Puolalla, joka on jatkuvasti taistellut kaikkea ylivaltaa vastaan, on annettavana meille ennen kaikkea tämä tuore ja hyväksi koettu katsontakanta, jolla voimme ennaltaehkäistä kaikki uudet imperialistiset vaarat, vaikka niitä kaupattaisiin meille näennäisen vaarattomassa mutta sitäkin salakavalammassa muodossa kauniilla aatteilla ja halvasti myydyllä omallatunnollaan. Kutsumalla Puolan yhteiseen taloomme unioni osoittaa oikeudenmukaisuutta uutta tulokasta kohtaan: oikeudenmukaisuutta, jota vailla se on joutunut kauan selviytymään. Jürgen Schröderin mietintö A5-0245/2000
costep_2000-10-24_5_29	Arvoisa puhemies, arvoisa komission jäsen, arvoisa neuvoston puheenjohtaja, kuten tiedätte, ryhmäni päätti yksimielisesti ehdottaa vuoden 2001 talousarvioesityksen hylkäämistä. Tämä on hyvin poikkeuksellinen aloite, etenkin ensimmäisessä käsittelyssä, ja tämä on hyvin kiittämätön aloite, sillä se ei voi saada tämänhetkisessä tilanteessa puoltavien äänten enemmistöä. Teimme sen kuitenkin tilanteesta tietoisina. Miksi? Jokaisen täytyy ymmärtää, että jos emme kyseenalaista neuvoston talousarvioesitystä leimaavaa äärimmäisen rajoittavaa strategiaa, päädymme vuonna 2001 tilanteeseen, jossa emme pysty kunnioittamaan sitoumuksiamme Balkanin alueen, Välimeren eteläpuolen ja muiden kehitysmaihin kuuluvien alueiden yhteistyökumppaneitamme kohtaan. Joudumme tavallaan valitsemaan näiden kolmen prioriteetin välillä, jotka ovat kaikki yhtä perusteltuja ja kiireellisiä, ja tätä emme voi hyväksyä. Neuvoston tekemä päätös leikata neljäsosa määrärahoista, jotka oli osoitettu Balkanille jo ennen Serbiassa tapahtuneita muutoksia, leikata 150 miljoonaa euroa Euro-Välimeri-yhteistyökumppanuudelle tarkoitetuista määrärahoista ja vähentää yleisemmin kaikkia etelän maiden kanssa tehtävälle yhteistyölle suunnattuja määrärahoja johtaa suoraan edellä mainittuun umpikujaan. Kuinka voimme kutsua juhlallisesti presidentti Kostunican Biarritzin Eurooppa-neuvostoon, kutsua Marseilleen koolle Euro-Välimeri-yhteistyökumppanuudelle omistetun erityisneuvoston, kuuluttaa kovaan ääneen tavoitteitamme, herättää rohkaisevaa toivoa idän ja etelän kansoissa ilman, että varmistamme itsellemme keinoja pitää lupauksemme? Eihän talousarvio tietenkään kaikkea ratkaise, mutta on selvää, että se kuvastaa 15 jäsenvaltion poliittista tahtoa. Samaa toimintamallia sovelletaan muuten Euroopan unioniin sisäisiin politiikkoihin. Jacques Chirac puhui meille tässä samassa salissa kaunopuheisesti naisten ja miesten Euroopasta, mutta yhteisön talousarvioesityksessä on vähennetty huomattavasti niin tärkeille asioille kuin sosiaaliasiat, työllisyys, opetus, ammattikoulutus, nuoriso, kulttuuri, audiovisuaaliala ja ympäristö osoitettuja määrärahoja. Useissa näistä budjettikohdista jopa budjettivaliokunnan tarkistuksissa esitetyt summat, jotka ovat myönteisiä, jäävät vuoden 2000 talousarvion lukuja pienemmiksi. Tämä koskee työllisyyttä, ympäristöä ja Euroopan laajuisia verkkoja, ja ongelma on, kuten olemme nähneet, vielä vaikeampi ulkoisissa toimissa. Älkäämme jääkö ansaan. Ainoa tapa päästä tästä ansasta on vaatia rahoitusnäkymien tarkistusta etenkin IV luvussa. Ulkoasioiden valiokunta teki näin ja parlamentin puhemies puhui samaan suuntaan Biarritzissa. Yleisesittelijä Haug yritti hänkin muuttaa mietintöään tältä osin niin, että siinä vastattaisiin ryhmäni esittämiin huolenaiheisiin. Jos tarkistus olisi hyväksytty sen alkuperäisessä muodossa, olisimme voineet muuttaa määrärahojen jakoa, mutta budjettivaliokunnan enemmistö torjui tämän ajatuksen. Euroopan parlamentti valmistautuu näin ollen hyväksymään kaikesta huolimatta hiljaa neuvoston kannan. Tälle tielle, joka ei johda minnekään, ryhmäni ei halua lähteä. Haluan tässä yhteydessä palata erääseen yleisesittelijämme aiemmin pitämän puheenvuoron merkittävään kohtaan. Jäsen Haug totesi hyvästä syystä, että neuvosto kieltäytyi neuvottelemasta rahoitusnäkymien monivuotisesta tarkistamisesta ja että - lainaan sanojanne, jäsen Haug - Emme voi jatkaa tällä tavalla. Mitä loogisia johtopäätöksiä tästä tilanteesta voi vetää? Hylkäysehdotuksemme tarkoituksena on nimenomaan tuoda selkeästi ja ajoissa esiin tämä poliittinen avainkysymys, johon joudumme ennemmin tai myöhemmin ottamaan kantaa, jotta eurooppalaiset hankkeet ja keinot niiden toteuttamiseksi saataisiin pitkällä aikavälillä vastaamaan toisiaan.
costep_2000-11-15_9_8	Arvoisa puhemies, mielestäni vuonna 1996 puhjennut hullun lehmän tauti on paljastanut meille, että äärimmäinen liberalismi voi johtaa kuluttajien terveyden ja karjankasvattajien etujen uhraamiseen. Parlamenttimme tutkintavaliokunnassa tehdyllä työllä on vaikutettu puolestaan sellaisten toimien soveltamiseen, joilla kuluttajien terveyttä suojellaan. Näitä toimia ovat nimittäin liha- ja luujauhon kieltäminen märehtijöiden ravinnossa ja pakollinen naudanlihan merkintäjärjestelmä. Kuitenkaan petosten, laiminlyöntien ja myös riittämättömien toimenpiteiden vuoksi BSE:n aiheuttama kriisi ei ole vieläkään hallinnassa, koska uusia tapauksia tulee yhä ilmi. Tunnustakaamme ilman hysteriaa, että kuluttajien huolestuminen on täysin oikeutettua. Ryhmäni katsoo, että kuluttajien terveys on kaiken muun yläpuolella. On siis kiireellisesti ryhdyttävä toimiin kuluttajien rauhoittamiseksi ja heidän luottamuksensa palauttamiseksi elintarvikkeiden turvallisuuteen. Arvoisa komission jäsen, en tiedä, onko kyseessä ihmelääke, mutta mielestäni kokemus on ennalta varautumisen periaatteen nojalla osoittanut, että liha- ja luujauhon käyttö on kiellettävä välittömästi kaikkien kotieläinten ruokinnassa, siat, siipikarja ja kalat mukaan luettuina. Myös testejä on laajennettava niin, että ne koskevat kaikkia ihmisten ravintoketjuun tulevia nautoja. Nykyinen kriisi on johtanut huomattaviin myyntiongelmiin sekä hintojen laskuun, jotka ovat vahingollisia nautatilallisten ja kaikkien nauta-alan toimijoiden kannalta. On välttämätöntä palauttaa yhtä aikaa kuluttajien luottamus ja tukea vaikeuksiin joutuneita kasvattajia. Tarkasti kohdennetut tuet, kuten markkinatuki tai nurmipalkkio ovat välttämättömiä. Eikö olisi näiden välittömien toimien lisäksi pohdittava yhteisen maatalouspolitiikan mekanismeja? Eivätkö ne ole ongelman aiheuttaneetkin? Niiden myötä on ajauduttu ympäristön ja tuotteiden laadun kannalta vahingolliseen ylitehokkaaseen tuotantoon. Olisi siis tarkistettava näitä mekanismeja. Oikeastaan ei olisi pahitteeksi, jos eläimille alettaisiin taas syöttää perinteisempää ravintoa. Tarkoitan siis, että syötettäisiin vähän enemmän ruohoa. Euroopan unionin on edistettävä myös öljy- ja valkuaiskasvien tuotantoa, jotta eläinjauhot voitaisiin korvata kasvijauhoilla. Tästä syystä olisi myös tarkastettava vuoden 1993 GATT-sopimusta, jossa Euroopan unionia kiellettiin tuottamasta 25:tä prosenttia enempää kasvivalkuaistarpeestaan, jotta amerikkalaiselle tuonnille olisi tilaa.
costep_2000-11-15_9_9	Arvoisa puhemies, arvoisa neuvoston puheenjohtaja, hullun lehmän tauti on äitynyt joukkohysterian asteelle. Kuluttajien oikeutettu epäluulo uhkaa koko nauta-alaa, ja perikadon haamu piinaa karjankasvattajiamme ja käsityöläisiämme. Olemme ajautuneet tähän, koska hallitusten taitamattomuutta on pahentanut se, ettemme ole itse kyenneet vastaamaan kahteen haasteeseen, joista toinen koskee terveydenhoitoa ja toinen taloutta. En aio luetella yksityiskohtaisesti kaikkia niitä hirveyksiä, joihin itse kukin on syyllistynyt. Mielestäni parlamentissa aloitettu keskustelu siitä, kuka on tehnyt asian hyväksi eniten tai vähiten, neuvosto, komissio vai parlamentti, on minusta jotenkin turhaa. Todellisuus on toisenlainen. Tosiasiat on esitetty, ja ne ovat masentavia. Liha- ja luujauhon vaarat olivat tiedossa ja ne tunnettiin, samoin riskiainesten vaarat olivat tiedossa. Tiedeviranomaiset osoittivat yksiselitteisesti, että taudin kehittyminen naudoissa ei ollut hallinnassa, ja samalla he toivat esiin sen, miten huolestuttavan nopeasti sairastuneiden eläinten määrä kasvoi. Mielestäni komissio on ilman muuta toiminut riittämättömästi. Naudanlihan merkinnät, joista päätettiin, jäivät vähimmäismerkintöjen tasolle, ja ne tulivat voimaan vasta kaksi ja puoli kuukautta sitten, ja niiden avulla ei voida jäljittää asianmukaisesti eläinten alkuperää, ja riskiaineksetkin olemme kieltäneet varsin myöhään. Kriisin hallinta on ollut kauhistuttavan heikkoa, ja ennalta arvattavien seurausten ennakointi kohtalokkaan riittämätöntä. Missä ovat ohjelmat unionin valkuaisvajeen vähentämiseksi, joihin muutama minuutti sitten viitattiin? Entä jauhon ja eläinjätteiden polttaminen ja testien tekeminen pakollisiksi unionissa? Itse asiassa ongelma koskettaa unionia kokonaisuudessaan eikä yhtä ainoata maata. On totta, että elintarvikkeiden laatu on uhrattu tuottavuuden, elämäntapojen samanlaistamisen ja mauttomien tuotteiden alttarille. Kuluttajilla oli epäluuloja laadusta, ja tällä hetkellä he ovat huolissaan omasta terveydestään. Kansalaisemme tietävät, että kriisi on luonteeltaan vakava, sillä kansalle ei voi valehdella rangaistuksetta. He tietävät, että jos me Ranskassa löydämme sairastuneita eläimiä, se johtuu siitä, että olemme osanneet etsiä niitä, kuten äsken todettiin. Tarvitaan laajamittaisia toimia sekä kansallisella että unionin tasolla, jos haluamme estää taloudellisen konkurssin ja vakavat terveysseuraamukset. On hyväksyttävä unionin puheenjohtajavaltion esittämät ehdotukset, eli liha- ja luujauho on kiellettävä eläinten ruokinnassa kaikilla eläintuotannon aloilla. Kuitenkin tarvitaan kahta muutakin kokonaissuunnitelmaa, joiden välitöntä toteuttamista vaadin, sillä epäröinnistä johtuvalla viivyttelyllä lisäämme terveysriskejä ja taloudellisia riskejä. Sanon vielä, että ne toimet, joihin Ranskan hallitus on tässä mielessä ryhtynyt, ovat riittämättömiä. Ensinnäkin, ja muut ovat sanoneet sen ennen minua, on ryhdyttävä testaamaan järjestelmällisesti kaikki eurooppalaisten ravinnoksi teurastettavat naudat. Reilu vuosi sitten Euroopan viranomaiset arvioivat kolmea testaustapaa, joista ranskalaista pidettiin kaikkein luotettavimpana ja tarkimpana. Luultavasti testiä voidaan pian valmistaa teollisesti. On toimittava näin epäröimättä, viipymättä ja laajassa mittakaavassa. Kuulin äskettäin puhuttavan satunnaistesteistä. Satunnaistesteillä ette onnistu palauttamaan kuluttajien luottamusta, ettekä tuottajien luottamusta. Kansalaisille on tiedotettava kattavasti kyseisen testin ominaispiirteistä. Ranskalaisten testi kehitettiin valtion tutkimuslaitoksessa (Institut de recherche publique). Euroopan komission kuluttajansuojasta vastaava XXIV pääosasto arvioi sen kesäkuussa, ja heinäkuussa 1999 se annettiin teollisen kumppanin käsiin. Tämä testi kehitettiin kuluttajien suojelua silmällä pitäen, jotta sitä voitaisiin käyttää laajassa mittakaavassa teurastamoissa, jotta estettäisiin ihmiselle vaarallisten eläinten joutuminen ravintoketjuun. Unionin arvioinnin tuloksista, jotka julkaistiin heinäkuussa 1999, kävi ilmi, että testi oli kolmea muuta samanaikaisesti arvioitua testiä 10300 kertaa tarkempi. Syyskuussa 2000 Euroopan komissio sai uuden tutkimuksen arvioitavakseen. Aiemmat tarkkuudesta saadut tulokset saivat vahvistuksen. Tämä testi on niin tarkka, että voidaan siis taata se, etteivät tartunnan saaneet eläimet kulkeudu ravintoketjuun. Testitulos saadaan viidessä tunnissa, ja testin saatavuus on hyvä, koska testejä voidaan valmistaa ongelmitta satoja miljoonia kappaleita vuodessa. Testin ottaminen välittömästi käyttöön erittäin laajassa mittakaavassa alueellisissa eläinlääkintälaboratorioissa edellyttää ainoastaan sitä, että teollista valmistusta odotettaessa huolehditaan riittävistä henkilöresursseista. Testi on olemassa, se on luotettava ja sitä voidaan valmistaa suuria määriä. Näin on toimittava, ja toivon, että olen saanut teidät vakuuttumaan siitä. Toiseksi on järjesteltävä yhteisön maatalous uudelleen, jotta kesantomaillamme voitaisiin taas tuottaa soijaa, sinimailasta ja hernettä, joista saamme ne korvaavat valkuaisaineet, joista meillä on puutetta ja jotka ovat parempaa ravintoa eläimillemme kuin amerikkalaisten geenimuunnellut organismit. Uhrasimme soijamme, sinimailasemme ja herneemme Marrakechissä pidetyissä Maailman kauppajärjestön neuvotteluissa. No, huonojen sopimusten hyvä puoli on, että ne voidaan kyseenalaistaa, varsinkin kun kansanterveys edellyttää sitä. Jos osoitamme olevamme rohkeita ja kunnianhimoisia, voimme yhdistää eurooppalaisten terveydellisen edun ja tuottajiemme taloudelliset edut ja voimme siten palauttaa luottamuksen. Se on mahdollista ainoastaan, jos kansalaisilla ei ole syytä epäilyyn, eli siinä tapauksessa, että testaus on toistan vielä järjestelmällistä. Ilman kaikille pakollista testaamista luottamus ei palaudu, sillä sitä ei voida synnyttää säädöksin, vaan se pitää ansaita. Tästä syystä johtamassani ryhmässä hyväksyttiin huomenna parlamentille esiteltävä päätöslauselmaesitys, jonka puolesta toivon kaikkien äänestävän yksimielisesti tai ainakin valtaenemmistön, jotta jokainen voi itse todeta, että parlamentti on kerrankin hyvin perillä Euroopan kansalaisten ongelmista. UEN-ryhmän suosionosoituksia
costep_2000-11-17_3_16	Puheenjohtajavaltio Portugali jätti tämän vuoden kesäkuussa käsiteltäväksi Tampereen ylimääräisen Eurooppa-neuvoston päätelmien mukaisesti aloitteen, jonka tavoitteena on perustaa neuvoston päätöksellä Euroopan poliisiakatemia. Tämän ehdotuksen tavoitteet vaikuttavat meistä erittäin hyviltä: järjestää koulutusjaksoja paitsi jäsenvaltioiden myös ehdokasvaltioiden poliisiviranomaisille ja -henkilöstölle kaikilla niillä rikollisuudentorjunnan aloilla, jotka edellyttävät rajat ylittävää yhteistyötä. Tämä aloite vaikuttaa meistä täysin sopivalta myös valitun menetelmän osalta: tavoitteena ei ole perustaa sellaista uutta eurooppalaista rakennetta, joka saattaisi olla huonosti yhteydessä kansalliseen todellisuuteen, vaan tarkoituksena on päinvastoin perustaa tämä akatemia sellaisen verkoston muodossa, joka koostuu poliisiviranomaisten nykyisistä kansallisista koulutuslaitoksista. Jokainen näistä kansallisista yksiköistä pitäisi sisällään Euroopan poliisiakatemian osaston. Euroopan poliisiakatemialla ei olisi siten sijaintipaikkaa missään, vaan se olisi kaikkialla. Sen hallintoneuvosto muodostuisi kaikista kansallisten koulutuslaitosten johtajista, jotka määrittelisivät siten tarpeensa asiantuntevasti. Tällainen järjestelmä takaisi sen, että akatemia pysyy aina lähellä toimintakentän kehitystä ja ettei akatemian ja konkreettisten ongelmien kanssa tekemisissä olevien kansallisten asiantuntijoiden välillä olisi ristiriitaa. Lisäksi sen rakenne olisi joustava ja kehittyvä, koska koulutusjaksot voitaisiin pitää tapauskohtaisesti pätevimmässä kansallisessa oppilaitoksessa. Tämä on hyvä esimerkki Euroopasta, jota kutsumme jo nykyisin sellaiseksi verkostojen Euroopaksi, jossa kansakunnat ovat suoraan tekemisissä keskenään, ilman että ylläpidetään tarpeettomia ylikansallisia rakenteita. Valitettavasti tämä järjestelmä, jota pidämme erittäin tyydyttävänä, ei näytä oikein miellyttävän Euroopan parlamenttia. Kansalaisvapauksien valiokunnan käsiteltäväksi jättämissä tarkistuksissa kannustetaan toiseen suuntaan, koska niissä korostetaan ajatusta, että tämä rakenne on väliaikainen, että sitä on nopeasti tarkistettava ja että sille olisi löydettävä pysyvä sijaintipaikka. Tällä vauhdilla meillä voi hyvinkin olla muutaman vuoden kuluttua jälleen uusi kallis ylikansallinen rakenne, joka katsoo olevansa kansallisten yksiköiden yläpuolella, joka tekee niiden kanssa huonoa yhteistyötä ja jonka tehokkuus on loppujen lopuksi riittämätöntä. Saamieni tietojen mukaan Europol on kehittymässä juuri tällaiseksi, jos sen suuntaa ei nopeasti korjata. Olemme sitä mieltä, että tehokkaimpana työtapana niin Euroopan poliisiakatemian kuin useimpien muidenkin yhteistyöaiheiden kohdalla - varsinkin poliisi-, oikeus- ja turvallisuusasioissa - on kansallisten yksiköiden verkostoiminen.
costep_2000-11-30_1_9	Arvoisa puhemies, direktiivin 95/21 muutosehdotus koskee tarkastettavien alusten valintaa ja niissä tarkastettavia kohtia. On tietenkin myönteinen asia, että direktiiviä muutetaan siten, että tiukennetaan sen soveltamista ja yhdenmukaistetaan lainsäädäntöä, erityisesti tarkastukseen valittavien alusten kohdalla, sekä erilaisten tarkastusten soveltamiskenttää. Euroopan unionin pitäisi vielä antaa itselleen keinot, joilla tehostetaan nykyisen lainsäädännön soveltamista jäsenvaltioissa. On todellakin niin, että Belgia, Tanska, Portugali, Ranska, Irlanti ja Alankomaat, joiden pitäisi tarkastaa 25 prosenttia aluksista, eivät tee sitä. Vielä pahempaa on, että nykyisiä direktiivejä, jotka ovat sentään vuodelta 1995, ei ole vieläkään siirretty Italian ja Portugalin lainsäädäntöön. Jotta jäsenvaltiot voisivat soveltaa nykyistä lainsäädäntöä, niiden pitäisi tarjota tarkastuksille riittävät resurssit, jotta voidaan varmistaa kansainvälisten yleissopimusten ja parlamentin muuttaman direktiivin asianmukainen soveltaminen. Tämä tarkoittaa konkreettisesti ylimääräisten tarkastajien palkkaamista, toimivaltuuksien ja tarkastusalojen laajentamista muun muassa sosiaalisten normien kunnioittamiseen eli miehistön asumis- ja työskentelyolojen turvaamiseen ja niistä tiedottamiseen. Kun 70 prosenttia onnettomuuksista todellakin aiheutuu inhimillisistä tekijöistä, miehistöjen, miehistöjen jäsenten asumis- ja työskentelyolojen, koulutustason ja määrän tarkastuksien täytyy kuulua olennaisena osana alusten tarkastuksiin. Näiden normien laiminlyömisen täytyy olla peruste aluksen pysäyttämiselle ja sanktioille. Komission ehdotukset ovat lisäksi vielä aika varovaisia. Ne eivät kosketa todellisuudessa kuin enintään pariakymmentä alusta, ja muissa yhteyksissä kuulemamme puheenjohtajavaltio Ranskan kannat ovat tietenkin täysin tuomittavia: Ranska haluaisi lieventää entisestään komission ehdotuksia - esimerkiksi alusten kohdentamistekijöiden muuttamisesta - vähentääkseen tarkastuksiaan puolella. Olen täysin samaa mieltä esittelijän kanssa siitä, että vaarallisilta aluksilta pitäisi kieltää satamiin pääsy riippumatta niiden iästä, samoin kuin sellaisilta aluksilta, jotka ovat purjehtineet mukavuuslippuvaltion lipun alla yli kolmen vuoden ajan. Meidän pitäisi mennä vielä pidemmälle ja kieltää niiltä kulku yhteisön vesillä. Meidän täytyy vahvistaa kansainvälistä merioikeutta. Meidän pitäisi mielestäni myös olla tiukempia mukavuuslippuvaltioita kohtaan, etenkin niitä kohtaan, jotka kuuluvat jäsenvaltioihin, kuten - kun nyt satutte olemaan täällä, arvoisa ministeri - Ranskan Kerguelen saaret sekä Wallis- ja Futunasaaret. Tuen tätä mietintöä ja komission muutoksia, mutta pyydän parlamentin jäseniä tukemaan myös ympäristövaliokunnan sosiaalisia normeja koskevia tarkistuksia.
costep_2000-12-13_4_37	Jos ei oteta huomioon vakautusta, oikeusvaltiota ja korruption torjuntaa koskevien hyvien aikomusten vaikutuksia, Oostlanderin mietintö merkitsee tosiasiassa vain luottamuslausetta presidentti Putinille. Mietinnössä ei sanota mitään tai juuri mitään markkinalakien palauttamisen kohtalokkaista seurauksista: enemmistö kansalaisista on köyhtynyt voimakkaasti, sillä heidän elintasonsa on pudonnut kaksi kolmasosaa ennen vuotta 1991 vallinneesta tasosta. Jos Stalinin diktatuurin tuomitseminen on oikeutettua, kuinka voimme vähääkään luottaa presidentti Putiniin, tuohon Tsetsenian kansanmurhan alullepanijaan ja mafian eri muotojen kannattajaan, joka pyrkii kitkemään tieltään kaiken vastarinnan ja hävittämään kansalaisyhteiskunnan (ammattiliitot, poliittiset puolueet) oman valtansa pönkittämiseksi? Olemme panneet merkille esittelijän tavoitteen tukea kirkkoja ja uskonnollisia järjestöjä. Sitä vastoin hän ei sano sanaakaan ammattiliitoista, joita työlainsäädännön uudistus ja joissakin tapauksissa todellinen poliisivalta nykyään uhkaavat. Näistä syistä äänestin mietintöä vastaan. Baltasin mietintö A5-0364/2000
costep_2000-12-14_8_13	Arvoisa puhemies, haluaisin ensimmäiseksi tervehtiä lehterillä olevia Imen Derwichea ja Nourredine Ben Tishaa, nuoria tunisialaisia opiskelijoita, joita on kidutettu ja pidetty vangittuina useiden kuukausien ajan. Asialla on kiire, ja siitä syystä olemme päättäneet sisällyttää tämän kohdan esityslistaan. Afrikan ja arabimaailman vanhin ihmisoikeusjärjestö, Tunisian ihmisoikeusjärjestö, jonka presidentti Ben Ali on sitä paitsi tunnustanut, on tällä hetkellä vaarassa. Järjestö on joutunut konkurssiselvitykseen sen viimeisen kokouksen seurauksena, jossa nimitettiin johtoryhmä, joka ei ilmeisestikään miellytä Tunisian viranomaisia. Järjestön kohtaloa puidaan oikeudenkäynnissä, joka on määrätty käytäväksi 25. joulukuuta, hämmästyttävänä ajankohtana, koska se on tänä vuonna juhlapäivä myös muslimeille. Samaan aikaan, kun me nyt keskustelemme, poliisijoukot saartavat kansallisen vapausneuvoston, CNLT:n, toimitiloja Tunisiassa ja jopa eräiden jäsenten yksityiskoteja. Poliisi on jo mahtailevalla toiminnallaan väkisin estänyt järjestön kokouksen pitämisen Bizertessa ja Tunisian kansallisen vapausneuvoston kokouksen Tunisissa. Neuvoston edustaja Moncef Marzouki saatetaan tuomita vankilaan yli kymmeneksi vuodeksi ylihuomenna 16. joulukuuta pidettävässä oikeudenkäynnissä. Tämän lisäksi poliittisia vankeja on ollut nälkälakossa vankiloissa joissakin tapauksissa kaksi kuukautta. Eräiden ihmisten, kuten Béchir Habidin tila on kriittinen. Heidän elämänsä on suuressa vaarassa. Totta on, että sorto voimistuu, pidätykset ja tuomittavat kidutustoimet lisääntyvät. Enää ei ole kyse pelkästään ilmaisu-, yhdistymis-, tai kokoontumisvapauden rikkomisesta; tällä hetkellä Tunisiassa on vaikea toteuttaa jopa sellaisia asioita kuin puhua vapaasti ja ottaa vastaan, kenet haluaa. Miehiä ja naisia ahdistellaan päivittäin, ja heidän perheilleen aiheutetaan huolta. Näin on käynyt myös Mehdi Zougahille, ranskalaistunisialaiselle kansalaiselle, joka pidätettiin 11. elokuuta lentokentällä. Hänen vaimonsa ja kaksi lastaan ovat odottaneet häntä hänen kodissaan Marseillessa neljä kuukautta. Häntä vastaan käydään oikeudenkäynti ensi tammikuun 8. päivänä. Häntä moititaan siitä, että hän osallistui tunisialaisten vastustajien kokoukseen Ranskassa, minkä hän muuten kieltää. Tapaus on osoitus täydellisestä mielivaltaisuudesta. Tunisian viranomaisten täytyy kuulla tässä tilaisuudessa ilmaistu huolestuneisuus ja närkästys. Niiden pitää kuunnella YK:n pääsihteerin ihmisoikeusasioiden edustajaa, joka 7. joulukuuta ilmaisi syvän huolensa ja sananmukaisesti vaati lopettamaan ihmisoikeuksien puolustajien ahdistelutoimet. Tunisian viranomaisten täytyy sanalla sanoen saada tietää, miten päättäväisesti me jatkamme tarkkailua ja painostusta, jotta perusihmisoikeuksia kunnioitettaisiin.
costep_2001-03-15_5_31	Ukrainaa koskeva Euroopan unionin yhteinen strategia on vain ohjelma, jolla nopeutetaan liberalismin toteutumista. Demokraattisen siirtymäprosessin tukemiseen liittyvillä vaikuttimilla ei onnistuta peittämään sitä, että ensisijaisena pyrkimyksenä on siirtyminen markkinatalouteen ja vapaakauppaan. Vastustamme jyrkästi tätä logiikkaa, jossa Ukrainan viranomaisia vaaditaan pitämään tärkeimpänä painopisteenään yksityisen liiketoiminnan menestymistä ja sisäisiä investointeja, perustamaan Ukrainaan, ilmeisesti eurooppalaisten ja kansainvälisten rahoituslaitosten tuella, ulkomaisten investointien edistämisvirasto tai nopeuttamaan maatalousuudistustaan ja maan yksityisomistukseen siirtämistä. Mitä tulee johdantokappaleisiin, joissa Ukrainaa vaaditaan parantamaan rajavalvontajärjestelmäänsä, jotta Eurooppa-linnoituksen piikkilangat saadaan työnnettyä vielä entistä kauemmaksi, nämä toimenpiteet sen kuin pahentavat pakolaisten dramaattisia oloja. Tämä yhteinen strategia aiheuttaisi vain työttömyyttä, sosiaalista ja taloudellista tuhoa sekä köyhyyttä suurimmalle osalle Ukrainan väestöä ja auttaisi eurooppalaisia sijoittajia rikastumaan entisestään. Siksi äänestin tätä mietintöä vastaan.
costep_2001-04-02_3_15	Arvoisa puhemies, haluaisin kiinnittää teidän ja parlamentin huomion kahden eurooppalaisen yhtymän tekemään kahteen erittäin vakavaan päätökseen, jotka ovat herättäneet voimakkaita tunteita työmaailmassa. Kuten tiedätte, Danone-yhtymä on juuri päättänyt lakkauttaa useita toimipisteitä Euroopassa ja irtisanoa tuhansia työntekijöitä, vaikka samainen yhtymä kertoi hiljattain tehneensä viime vuonna huomattavan paljon voittoa. Lisäksi Marks & Spencer -yhtymä on juuri päättänyt lakkauttaa kaikki Ison-Britannian ulkopuoliset eurooppalaiset toimipisteensä. Päätös vaikuttaa laittomalta, sillä ammattijärjestöjä ja yritysneuvostoja ei varoitettu ja työntekijät kuulivat kohtalostaan radiosta. Arvoisa puhemies, haluaisinkin tietää, voisitteko te, tai voisiko parlamentti - ehkä seuraavalla istuntojaksolla - ottaa kantaa näihin sietämättömiin toimenpiteisiin, jotka saattavat epäilyksenalaiseksi koko sosiaalisen Euroopan, jota monet meistä haluavat rakentaa, ja jotka ovat epäoikeudenmukaisia ja loukkaavat työmaailman etiikkaa.
costep_2001-05-16_7_21	Arvoisa puhemies, en voi hyväksyä vihjeitä siitä, että tämän parlamentin todelliset vähemmistöpuolueet ja pienimmät puolueet olisivat tehneet aloitteen kyseisen mietinnön hylkäämiseksi siksi, että eurooppalaisten puolueiden - jollaisiksi niitä ainakin väitetään - rahoitus jäisi varjoon. Parlamentin suuret puolueet yrittävät näin vain peitellä Euroopan yhteisöjen tuomioistuimen päätöstä, jonka mukaan juuri ne itse saavat varoja rahoittaakseen eurooppalaisia poliittisia puolueita, jotka eivät ole puolueita, koska ne eivät osallistu yleisiin vaaleihin, jotka ovat poliittisia vain nimensä perusteella, koska kyse on parlamentin puolueryhmien toiminnan rahoittamisesta, ja jotka ovat eurooppalaisia vain siksi, etteivät ole afrikkalaisia tai aasialaisia. Tässähän ei ole kaikki aivan kohdallaan. Kunnes toisin todistetaan, eurooppalaisten poliittisten puolueiden rahoitusta voidaan perustella - ja tämä pätee myös Nizzan sopimuksen ratifioinnin jälkeen - vain, jos ne osallistuvat yleisiin vaaleihin, mikä on ainoa hyväksyttävä poliittisen puolueen määritelmä.
costep_2001-05-17_1_15	Arvoisa puhemies, haluaisin huomauttaa pöytäkirjan 25 kohdasta ja kollegamme Ribeiro e Castron eilen hyväksytystä erinomaisesta esityksestä siitä, että asiaa ei oteta käsiteltäväksi, että pöytäkirjassa muistutetaan jäsen Poetteringin puheenvuorosta, sillä hän pyysi mietinnön kirjaamista seuraavan istuntojakson esityslistalle, jäsen Barón Crespon puheenvuorosta, sillä tämä pyysi mietinnön kirjaamista seuraavan istunnon esityslistalle sekä jäsen Berthun puheenvuorosta, joka on vastannut, mutta hänen kantaansa ei ole kirjattu muistiin. Haluaisin täsmentää pöytäkirjan luotettavuuden takia, että tämä esitys siitä, että asiaa ei oteta käsiteltäväksi, on joka tapauksessa hyväksytty, ja ettei tätä tekstiä voida kirjata uudelleen esityslistalle ja että jos näin tapahtuu, tämä ei ole mahdollista ilman perussopimus-, työjärjestys- ja toimielinasioiden valiokunnan uutta kokousta. Olisi edesvastuutonta toimia muulla tavoin.
costep_2001-09-06_9_9	Arvoisa puhemies, päätöslauselmassa vaaditaan Yawovi Agboyibon, diktaattori Eyademan vastustajan, vapauttamista. Siksi kannatamme tätä päätöslauselmaa, mutta korostamme, että läntisten suurvaltojen politiikkaa kannattavilla parlamentin jäsenillä ei tänään ole varaa närkästyä, sillä tämä diktatuuri, joka on sortanut Togon väestöä vuodesta 1967, ei olisi pysynyt vallassa ilman suurvaltojen ja etenkin Ranskan tukea. Voidaankin kysyä, onko parlamentin äänestämästä päätöslauselmasta mitään hyötyä, jos vallassa oleva diktaattori sen jälkeen vastaanotetaan kunnianosoituksin hallitusten juhlasaleissa ja jos hänelle myönnetään jatkossakin avustuksia, joilla hän voi ostaa lisää aseita pysyäkseen vallassa. Kambodžan kuningaskunta
costep_2001-10-02_3_25	Arvoisa puhemies, hyvät kollegat, New Yorkin dramaattiset tapahtumat ovat näköjään vapauttaneet meidät keskustelemaan tietyistä tähän asti tabuina pidetyistä aiheista. Se, joka pyrki kieltämään kaikki tiettyä sivilisaatiota koskevat arvolauselmat, onkin yhtäkkiä sodassa islamia vastaan. Se, joka kielsi kaiken maahanmuuton arvostelemisen, näkee yhtäkkiä kaikissa ulkomaalaisissa mahdollisen terroristin. Sanon teille heti, että tämä ei ole eurooppalaisen oikeistoryhmän kanta. Siirtolaisuus on ilmiönä laaja, eikä se rajoitu pelkästään terrori-iskuihin, joihin maahanmuuttajilla ei ole sitä paitsi edes yksinoikeutta. Syyllisiä eivät ole maahanmuuttajat, vaan ne, jotka tuovat siirtolaisia tänne taloudellisista syistä, ja teitä ehkä hämmästyttää, että tässä kohdin yhdyn erityisesti siihen, mitä kollegamme Sylla äsken totesi. Lisäksi myös ne, jotka tyytyvät siunaamaan tapahtuneen tosiasian, joista meille ovat valitettavasti esimerkkinä Pirkerin mietinnön kohdat - tarkoitan M ja N kohtia - myönteisistä seikoista huolimatta. Mainitsen esimerkkinä erityisesti sen, että mietinnön 13 kohdassa todetaan, että katsoo, että yksittäisten jäsenvaltioiden erilaiset historialliset, taloudelliset ja sosiaaliset olot eivät anna mahdollisuutta määritellä kolmansista maista tulevan työvoiman tarvetta yhtenäisesti koko unionin alueella eikä unionilla ole tässä myöskään oikeudellista toimivaltaa. Arvoisa puhemies, hyvät kollegat, miksi emme ole arvioineet tämän 13 kohdan seurauksia? Ja miksi emme palauttaisi jäsenvaltioiden täysivaltaisuutta tässä asiassa tai palaisi takaisin rajojemme oikeutettuun puolustamiseen, sillä kokemamme dramaattiset tapahtumat ovat selvästi osoittaneet, että rajojen puolustaminen on turvallisuustekijä, koska juuri siihen Yhdysvaltojen hallitus ryhtyi välittömästi sen jälkeen, kun se joutui tähän dramaattiseen tilanteeseen. Lopuksi toteaisin, että maahanmuutolla ei pidä ratkaista Euroopassa ilmenevää väestövajetta. Jos eurooppalaiset jättävät muiden haltuun suvunjatkamisvelvollisuuden, ne myös luopuvat oikeudestaan asua vapaina kansoina esi-isiensä alueella. Emme hyväksy tällaista. Suosionosoituksia oikealta
costep_2001-11-15_12_2	Arvoisa komission jäsen, arvoisa puhemies, tiettyjen maantieteellisesti ja uutisarvoltaan vähäisten kriisipesäkkeiden tapaan tietyt pienaseiksi kutsutut aseluokatkin ovat lainsäädännöllisesti ja taloudellisesti vähämerkityksisiä, mikä tarkoittaa, että ne ovat halpoja eikä niistä ole annettu riittäviä säännöksiä. Ei siis pidä ihmetellä, että näissä unohdetuissa kriisipesäkkeissä ammutaan kestotulta juuri tämän aseluokan aseilla. Jo pelkän uhrien määrän pitäisi saada meidät havahtumaan, mutta köyhyys ilmeisesti peittää ongelman näkyvistä. Kansainvälinen omatunto on kuitenkin herännyt, ja YK:n toimintaohjelman kautta on alettu hillitä ja säännellä suuria ihmishenkien menetyksiä aiheuttaneiden pienaseiden siirtoja - tai pitäisikö sanoa laitonta kauppaa. Nykyinen kansainvälinen tilanne - liittouman sotavoimien hyökkäys Afganistaniin ja kansainvälinen taistelu terrorismia vastaan - korostaa tarvetta liittyä tähän YK:n vapaaehtoiseen ja uraauurtavaan hankkeeseen ja tukea sitä. Kansallisten sotavoimien yhteinen puolustuspolitiikka ei voi olla Euroopan unionin ainoa sotilaallinen toimintatapa. Yhteisen puolustuspolitiikan perustana on oltava Eurooppa, jossa asekauppaa ehkäistään ja valvotaan sellaisella pakottavalla lakiarsenaalilla, joka kattaa kaikki tämän teollisuuden tasot. Asevälityksen, vienti- ja hallussapitolupien, aseiden luovutusmenettelyjen ja poliisiyhteistyön on oltava lainsäädäntötyömme tähtäyslinjalla, ja ne on yhdenmukaistettava koko Euroopan unionissa. Eikö konfliktit olisi parempi tyrehdyttää jo alkuunsa sen sijaan, että niihin yritetään puuttua sen jälkeen, kun ne ovat jo ehtineet kärjistyä? Unionin nykyinen lainsäädäntö mahdollistaisi tämän, koska sen puolustuspoliittista säännöstöä ollaan vasta muovaamassa. Tätä tilaisuutta Euroopan kannattaisi hyödyntää.
costep_2001-11-28_11_5	Arvoisa puhemies, olemme jo pitkään vaatineet varojen lisäämistä aidsin torjuntaan tilanteen traagisuuden edessä. Hyväksyessään Khanbain mietinnön Euroopan parlamentti vahvisti tämän kannan. Emme voineet tietenkään kuin kannattaa päätöstä irrottaa tarkoitukseen ylimääräiset 120 miljoonaa euroa. Meillä tänään esittävässä ehdotuksessa summa ei kuitenkaan ole enää erinäisten kiemuroiden jälkeen kuin 60 miljoonaa, jotka otetaan kaiken lisäksi nykyisestä talousarviosta. Varat eivät olekaan enää ylimääräisiä, eikä niitä voida muuttaa pysyviksi. Lisäksi varojen antaminen yksinomaan kansainväliseen rahastoon askarruttaa meitä. Mikä nimittäin on tuon rahaston tarkoitus? Onko se tarkoitettu vain ennaltaehkäisyyn? Vai pitäisikö ottaa huomioon myös, kuinka tarpeellista on, että lääkkeet ovat etelän maiden saatavilla? Pitäisikö varustaa hoitorakenteita ja tarjota lääkkeitä? Näitä kysymyksiä on mielestäni syytä miettiä. Miten rahastoa hoidetaan? Miten päätöksiin pystyvät vaikuttamaan ne, jotka tarvitsevat rahastoa, eli etelän maat, eikä vain rahoittajamaat? Mielestäni meidän on esitettävä kaikki nämä kysymykset, sillä ihmisiä kuolee joka päivä, ja kun meillä on rahaa, on meidän tehtävämme auttaa.
costep_2001-11-29_1_24	Arvoisa puhemies, bioetiikka eli luonnonetiikka johtaa meidät peruskysymysten äärelle, ja parlamentilla on kunnia käsitellä näitä kysymyksiä tänään. Millainen on ihmiskäsityksemme? Perustuuko se hyötyajatteluun tai tieteelliseen näkemykseen, jossa ihminen ja etenkin kaikkein heikoin ihminen on valjastettu tieteen palvelukseen, vai onko ihmiskäsityksemme humanistinen, jonka mukaan tiede on valjastettu ihmisen palvelukseen? Mistä ihmisarvo muodostuu? Suostuisimmeko myöntämään, että ihmisarvo voi vaihdella iästä, kyvyistä, terveydestä tai alkion luontitavasta riippuen? Vastaukseni on kielteinen, ja toivon, että parlamentti vakuuttaa jatkuvasti, että me kaikki olemme samanarvoisia nykytilanteessa, kun laboratoriot kiihottavat mieliä maailmalla ihmisiä kloonaamalla. Mitä hyötyä tieteellisestä tutkimuksesta on? Annammeko tutkimuksen enteillä uutta taloudellista eldoradoa? Emme, sillä tutkimuksen on säilytettävä arvokkuutensa ja palveltava ihmisten tarpeita ja etenkin helpotettava ihmisten kärsimyksiä, autettava ja hoidettava vammautuneita sekä parannettava kaikkien, myös kehitysmaiden ihmisten, elinoloja. Alkion ja sairaan ihmisen ihmisarvoa ei pidä asettaa vastakkain. Näin ollen kantamme on oltava johdonmukainen ja perusteltu. Meidän ei pidä antautua ennalta arvaamattomaan vaan perustettava kantamme ihmisarvon kunnioitukseen, joka on ainoa tae tieteen edistymiselle.
costep_2001-11-29_2_132	On olemassa peruskysymyksiä, joiden kohdalla jo itse kompromissin käsite menettää tarkoituksenmukaisuutensa ja jotka asettavat meidät suurten valintojen eteen. Tämä pätee ihmisgenetiikkaan, jossa panoksena on ehdoton ihmisarvo. Äänestäminen Fiorin mietinnöstä on tuonut selkeästi esiin parlamenttia koettelevat linjaerot. Liberalistisessa ja vapaamielisessä linjauksessa välineellistetään tutkimuksen vapauden tunnusmerkistö ja otetaan esille ns. tarve varoa jättäytymästä jälkeen Yhdysvalloista, minkä varjolla vaaditaan Euroopan unionin rahoitusta alkioiden kantasoluilla ja ylimääräisillä alkioilla harjoitettavaan tutkimukseen, mikä tarjoaa siten mahdollisuuden syntymässä olevan ihmiselämän esineellistämiseen ja kaupallistamiseen tuon elämän äärimmäisen hauraassa alkiovaiheessa sekä sellaisten todellisten alkiotehtaiden kehittämiseen, joissa ihmisalkioita luotaisiin ainoastaan, jotta ne voitaisiin tappaa niissä olevien solujen viljelyä varten. Niin sanottu kompromissilinja osoittautuu erityisen tekopyhäksi ja merkitsee vain epäsuoraa tapaa sallia hoitotarkoituksessa tapahtuva kloonaus. Tämän linjauksen mukaisesti sallittaisiin alkioiden kantasoluista saatujen solulinjojen tutkimuksen rahoittaminen, mikä edellyttää alkioiden tuhoamista ja mahdollistaa itse asiassa hoitotarkoituksessa tapahtuvan kloonauksen, sillä solulinjoilla ei ole samaa geeniperimää kuin parantumatonta tautia sairastavalla solujen saajalla. Kolmannessa kannassa, jota me kannatamme ja jota Elizabeth Montfort on vakaumuksellisesti ja asiantuntevasti ajanut, kielletään kaikki poikkeukset ihmisarvon kunnioittamisesta ihmisen kehitysvaiheesta riippumatta. Vaadimme kloonauksen kieltämisen jatkamista ja torjumme lisääntymis- tai hoitotarkoituksessa tapahtuvan kloonauksen teennäisen erottamisen toisistaan, koska kyse on yhdestä ja samasta asiasta. Vaadimme alkioiden kantasoluilla ja ylimääräisillä soluilla harjoitettavan tutkimuksen kieltämistä ja vaadimme myös huomattavaa tukea aikuisten kantasolututkimukseen, jonka hoitotarkoituksessa tehtävät sovellukset ovat erityisen lupaavia.
costep_2002-01-17_5_25	Mietinnön hyväksymisen merkittävin poliittinen este liittyy julkisia rakennusurakoita tekevien yritysten, ympäristön, julkistalouden ja infrastruktuurien laadun kannalta taloudellisesti hyvin merkittäviin eurooppalaisten normien soveltamista koskeviin kynnysarvoihin. Poliittinen kysymyksenasettelu on yksinkertainen: mistä arvosta lähtien (miljoonina euroina) julkisia hankintoja koskevaan sopimukseen on sovellettava yhteisön menettelyjä? Tältä osin on siis esitetty seuraavat kaksi vastakkaista näkemystä: Korkeiden kynnysarvojen kannattajat ovat osoittaneet, että korkeilla kynnysarvoilla voitaisiin keventää hallinnollisia kuluja ja byrokraattisia menettelyjä sellaisissa sopimuksissa, jotka eivät saa aikaan kansainvälistä kilpailua. Niiden avulla ei siis voitaisi lisätä rajat ylittävää toimintaa julkisia hankintoja koskevien sopimusten alalla. Lisäksi hyvin suuret kilpailuttamiskustannukset jäisivät samanaikaisesti paikallisviranomaisten kannettaviksi. Minä puolestani kannatan kynnysarvojen säilyttämistä komission ehdottamalla tasolla. Tavoitteena on tosiaan todellisten eurooppalaisten yhtenäismarkkinoiden luominen julkisten hankintojen alalla. Pyydetyt korotukset heikentäisivät direktiivin vaikutuksia tai peräti poistaisivat ne. Mielestäni kyseinen korotus saattaisi johtaa yhteisön tason kilpailulle avointen sopimusten määrän äkilliseen laskuun. Suurin osa sopimuksista tehtäisiin noudattamalla kansallisia tai alueellisia menettelyjä. Tämän vuoksi pidätyin äänestämästä täysistunnossa. Zappalàn mietintö A5-0379/2001
costep_2002-02-07_10_2	Arvoisa puhemies, arvoisa komission jäsen, mitä Guantanamossa on tapahtunut? Tämä sama eurooppalaisen älymystön joukko, joka on aina yhtä sinisilmäinen ja uskoo yhä syyskuun 11. päivän tapahtumienkin jälkeen, että väkivaltaan on mahdollista vastata ilman väkivaltaa ja sotiin ilman sotia, suree nyt oloja, joissa Afganistanin maaperällä vangitut Al Qaidan taistelijat on siirretty Guantanamoon. Kuvitelkaammepa, mitä olisi tapahtunut, jos yhdysvaltalaiset, jotka luottavat vahvasti Mazar-i-Sharifin kapinasta saatuun traagiseen kokemukseen, eivät olisi toteuttaneet kaikkia varotoimenpiteitä mahdollistaakseen noiden fanaatikkojen turvallisen kuljetuksen, fanaatikkojen, joita on vuosikausia koulutettu tavoittelemaan marttyyrikuolemaa silmittömän väkivallan avulla. Jos heitä ei olisi tehty vaarattomiksi, kuten tehtiin, yksikin yhteinen liike lentokoneissa olisi riittänyt, ja he olisivat päässeet niskan päälle ja heidän valvomisensa olisi käynyt mahdottomaksi. Mitä Guantanamossa tapahtuu nykyisin? Kaikki todisteet osoittavat, että vankeja on kohdeltu siellä hyvin ja haavoittuneet saavat kaiken tarpeellisen hoidon kuntoutuakseen. Miksi me siis esittelemme tänään tämän kiireellisen päätöslauselman, ellemme sitten juuri siksi, että sen solidaarisuuden tunteen jälkeen, joka heräsi kaikissa täällä istuntosalissa iskujen aiheuttaman pelon vuoksi, voisimme sanoutua irti taistelusta, jota yhdysvaltalaiset edelleen käyvät kansainvälistä terrorismia vastaan. Ei, hyvät kollegat, tätä taistelua ei voida käydä soveltamalla kansainvälisiä yleissopimuksia, jotka on tehty aikana, jolloin oli suojeltava perinteisiin taisteluihin osallistuneita taistelijoita ja jolloin kohteiksi ei valittu järjestelmällisesti siviilejä, kuten nykyään. Terroristien käymä sota aseettomia kansoja vastaan tekee kaikki Geneven yleissopimukset tyhjiksi. Terrorismin vastaisen sodan ydin on ensinnäkin tietojen keruussa tavoitteena uusien iskujen estäminen selvittämällä reitit sellaisten verkostojen tuhoamiseksi, joita tiedämme yhä olevan olemassa alueellamme ja myös Yhdysvalloissa. Tähän yhdysvaltalaiset pyrkivät Guantanamossa. Me voimme vain olla heille siitä kiitollisia. Sen vuoksi ryhmämme ei yhdy toisten laatimaan yhteiseen päätöslauselmaan vaan se aikoo esittää oman, jossa se vaatii etenkin kansainvälisen oikeuden tarkistamista, jonka tarkoituksena on tuon oikeuden mukauttaminen New Yorkissa ja Washingtonissa syyskuun 11. päivänä alkaneen uuden aikakauden vaatimuksiin.
costep_2002-02-28_4_13	Jäsenvaltioiden edustajat ovat onnistuneet keksimään monimutkaisen järjestelmän rahoittaakseen vuonna 2004 järjestettävää hallitustenvälistä konferenssia valmistelevan valmistelukunnan menot, vaikka he olisivat voineet toimia paljon yksinkertaisemmin (1); näin ollen tämä monimutkaisuus kääntyy heitä itseään vastaan (2); siitä on sitäkin vaikeampi selviytyä, kun välttämättömiä menoja ei nähtävästi ole otettu huomioon . Yksinkertaisuuteen perustuva logiikka olisi ensinnäkin edellyttänyt, että jäsenvaltiot olisivat perustaneet rahaston, johon varat otettaisiin suoraan jäsenvaltioiden omista varoista ja jota ne itse valvoisivat: valmistelukunta on itse asiassa ainutlaatuinen (sui generis) elin, joka on perustettu perussopimusten ulkopuolella ja joka niveltyy hallitustenvälisten konferenssien valmistelumenettelyyn hallitusten välillä. Tämän sijasta jäsenvaltiot ovat kehittäneet monimutkaisen menettelyn, jossa rahasto rahoitetaan osittain yhteisön toimielinten - parlamentin, neuvoston ja komission - varoin sellaisen toimielinten välisen sopimuksen mukaisesti, jossa noille toimielimille annetaan oikeus valvoa valmistelukunnan menoja. Peruspäätöksen 20 artiklasta esimerkiksi käy ilmi, että jäsenvaltiot voivat myöntää rahaston menoja koskevan vastuuvapauden vasta saatuaan kaikkien kolmen toimielimen puoltavan lausunnon: tuon sopimuksen 6 artiklasta ilmenee, että näille toimielimille tiedotetaan säännöllisesti menojen täytäntöönpanosta: 4 artiklassa täsmennetään, että toimielinten on aina annettava suostumuksensa menojen lisäykselle. Tässä monimutkaisessa järjestelmässä yhteisön toimielimillä on mahdollisuus vaikuttaa valmistelukunnan menoihin ja siten sen toimintaan ja loppujen lopuksi myös sen päätöksiin. Jos tätä valtaa todella käytetään, ei ole minkäänlaista epäilystä siitä, että se kääntyy valtioita vastaan. Näin ollen ristiriitoihin on aineksia, sillä jo nyt näyttää siltä, että valmistelukunnan kokonaisbudjetti (10,5 miljoonaa euroa 10 ensimmäiselle kuukaudelle) on arvioitu liian matalalle. Eri parlamentaaristen edustajien (Euroopan parlamentin, jäsenvaltioiden parlamenttien ja ehdokasvaltioiden kansallisten parlamenttien edustajien) työolot ovat nimittäin hyvin erilaiset, ja kolmen nopeuden järjestelmä, jossa Euroopan parlamentti on vahvasti etusijalla, osoittautuu varmasti puolueettomasti arvioiden kestämättömäksi. Näin ollen kahdelle muulle tai ainakin kolmannelle valtioryhmälle on annettava lisää toimintakeinoja. Mayol i Raynalin mietintö A5-0461/2001
costep_2002-03-12_2_74	Arvoisa komission jäsen, hyvät kollegat, energia-ala ei ole muiden alojen kaltainen, ja sen vuoksi tätä keskustelua ei pidä rajata ainoastaan kilpailulle avaamiseen ja sen aikatauluun. Energiahuollon varmuus, alueellinen koheesio, verkostojen ja yhteentoimivuuden kehittäminen, ydinvoimaloiden uudistaminen ja julkisen sektorin velvollisuuksien kartoittaminen ovat niin ikään tärkeitä kysymyksiä, jotka edellyttävät pitkäkestoisia investointeja, joista ei koidu välitöntä hyötyä, mutta jotka on taattava, jos emme halua joutua kokemaan samaa kuin kalifornium-alkuaineen kohdalla. Energia-alaa on siis voimakkaasti säänneltävä, ja on säilytettävä tasapaino markkinamekanismien alaan kuuluvien kysymysten ja niiden kysymysten välillä, joiden organisointiin pätevät muut vaatimukset ja ajatusmallit. Jotkut täällä ylistävät markkinoiden avaamista kilpailulle. Eri maiden tilannetta tarkasteltaessa voidaan kuitenkin havaita, että lainsäädäntökehys on yksi asia ja avautuminen käytännössä toinen asia. Näin ollen esimerkiksi Saksa on avautunut kilpailulle teoriassa sataprosenttisesti, mutta alle kolme prosenttia sen sähköstä tuodaan ulkomailta. Olisi kenties parempi harkita avautumisvauhtia, joka olisi nykyistä hitaampi, mutta jonka ansiosta lupaukset voitaisiin pitää. Tässä mielessä komission esittämä avautumisen aikataulu - 1. tammikuuta 2003 - muille kuin kotitalousasiakkaille ei ole realistinen, sillä maille ei jää edes aikaa antaa lakia direktiivin saattamiseksi osaksi niiden kansallista lainsäädäntöä. Tämän vuoksi parlamentin teollisuus-, ulkomaankauppa-, tutkimus- ja energiavaliokunta on esittänyt vuoden lisäaikaa direktiivin antamisen jälkeen. Lisäksi - ja tämä on Philippe Herzogin mainitseman tarkistuksen 177 sisältö - olemme kehottaneet varmistamaan, että alan järjestelyn muutkin osa-alueet, kuten julkisen sektorin vaatimukset, energiahuollon varmuus, uusiutuvien energialähteiden turvaaminen, laitosten turvallisuus ja ympäristönsuojelu olisivat toimintakykyisiä kilpailulle avaamisen hetkellä. Kotitalousasiakkaiden eli kotitalouksien kohdalla on otettava huomioon, että eräissä maissa hintojen yhdenmukaisuus on julkisen sektorin kiinteä osa. Kilowatin hinta tuntia kohti on sama riippumatta siitä, asuuko henkilö maaseudulla, syrjäisessä laaksossa tai kaupungissa. Tätä pidetään tasavertaisena tekijänä mahdollisuudessa käyttää julkisen sektorin palveluja. Tämän vuoksi esitämme, että valtiot voisivat niin halutessaan olla avaamatta alaa kilpailulle, jotta hintoja voitaisiin edelleen tasata ja jotta säilytettäisiin tasavertaiset mahdollisuudet käyttää julkisen sektorin energiapalveluja maissamme. Toivon, että neuvosto ottaa tämän huomioon.
costep_2002-03-14_4_73	Ehdotetussa direktiivissä vahvistetaan finanssiryhmittymille vakavaraisuussäännöt (omia varoja koskeva vaatimus ja lisävalvonta). Meidän tavoitteenamme taas on näiden alojen (luotto-, vakuutus- ja sijoitusalat) sosialisointi, sillä näiden sääntöjen tarkoitukset kuuluvat meidän mielestämme julkisten palvelujen ajatusmallin piiriin. Järkiperäisessä taloudessa luotto pitäisi myöntää sijoitusten yhteiskunnallisen hyödyn mukaan ja vakuutus pitäisi sisällyttää sijoitusten ja sosiaaliturvan sosiaalirahastoihin. Direktiivi on vaatimaton yritys säännellä rahoitusmarkkinoita, joiden kaoottisen toiminnan on jo tunnustettu aiheuttavan rahoituskriisejä ja yhteiskunnallisia katastrofeja kautta maailman, kuten Enronin tapaus osoittaa. Äänestin direktiivin puolesta ilman mitään harhakuvitelmia hidastaakseni edes hieman vallitsevaa yltiöliberalismia ja siksi, ettemme toivo pahinta, eli emme tyydy odottamaan, että kapitalismin toimintahäiriöt johtavat sen lopulliseen kriisiin. Vain yhteiskunnallinen aktiivisuus voi lopettaa holtittoman järjestelmän ajelehtimisen.
costep_2002-05-16_4_126	Madagaskarin tilanne huononee vain entisestään kansainvälisten järjestöjen ponnisteluista ja kahden osapuolen perättäisistä sitoumuksista huolimatta. Maan jakautuminen on nyt todellisuutta, ja pääkaupunki uhkaa tukahtua kaikkine niine seurauksineen, joita tästä aiheutuu kansalle. Tämä tilanne vie minut väistämättä kymmenen vuotta ajassa taaksepäin, kun jouduin seuraamaan sellaisen murhenäytelmän alkua, joka neljässä vuodessa teki Bosnian ja Hertsegovinan asukkaiden elämästä helvetin: barrikadeja pystytettiin sinne tänne maa-alueiden merkitsemiseksi, maata jaettiin vähitellen alueisiin, joissa sodan valtiaat määräsivät lakejaan. Tällaisen kauhean oravanpyörän me näemme nyt kehittyvän tuolla saarella. Tämän vuoksi haluan esittää tältä puhujakorokkeelta vetoomuksen presidentti Ratsirakalle ja kaupunginjohtaja Ravalomananalle, että he suostuisivat mikäli ei ole jo liian myöhäistä kukin tahollaan taipumaan tarvittaviin myönnytyksiin pahimman välttämiseksi. Euroopan yhteisö osallistuu ehdottomasti ponnisteluihin, joita Afrikan unioni ja sen piirissä presidentti Wade ovat tehneet. Päätöslauselmassa, josta parlamentti toimittaa äänestyksen aivan pian, kehotetaan siis näitä kahta osapuolta soveltamaan kokonaisuudessaan 18. huhtikuuta Dakarissa allekirjoitettua sopimusta, jota ei valitettavasti tähän mennessä ole aina noudatettu. Tämän vuoksi päätöslauselmassa kehotetaan komissiota ja neuvostoa toimimaan mahdollisimman aktiivisesti, jotta neuvottelujen uudelleen käynnistäminen helpottuisi myös niin, että tarvittaessa paikalle lähetetään lähettiläitä, joiden tehtävänä on toimia neuvotteluissa välittäjinä ja niiden edistäjinä.
costep_2002-05-30_4_5	Arvoisa puhemies, hyvät parlamentin jäsenet, hyvät kollegat, komission kivihiiliteollisuuden valtiontuesta neuvostolle 25. heinäkuuta 2001 esittämässä ehdotuksessa on useita hyviä asioita ja yksi pieni puute. Sen ensimmäinen hyvä puoli on, että se on välttämätön. Toiseksi se on tälle teollisuudenalalle merkittävä askel oikeaan suuntaan. Pienenä puutteena on, että siinä on joitakin epätarkkuuksia, joihin komissio ei ole kiinnittänyt huomiota. Ehdotus on välttämätön, sillä tähänastinen järjestelmä päättyy heinäkuussa 2002, ja siksi tarvitaan uusi asiakirja. Ennen kaikkea se on välttämätön siksi, että aiemman kivihiiliteollisuuden tukia koskevan asetuksen oikeusperustana olleen EHTY:n perustamissopimuksen voimassaolo päättyy. Kivihiiliteollisuuden rakenneuudistusta ei kuitenkaan ole Euroopassa saatu vielä valmiiksi, ja siksi tarvittiin ehdottomasti uusi asiakirja, uusi asetus tälle valtiontukijärjestelmälle. Ehdotus on myös askel oikeaan suuntaan, koska siinä esitetään, että tuotannon tuet lakkautetaan vuoteen 2007 mennessä. Tukien lakkauttaminen on mielestäni todellakin välttämätöntä ja suotavaa, sillä EHTY:n perustamissopimuksen voimassaolon päättyessä hiili- ja terästuotteet siirretään EY:n perustamissopimuksen soveltamisalaan. Huomioni ja valiokunnassa käyty keskustelu keskittyivät uuteen tätä tekstiä koskevaan näkökulmaani. Uusi näkökulma on siksi tärkeä, että se koskee tukea niin sanotun kotimaisten primaarienergialähteiden kannan muodostamiselle, jolla on tarkoitus turvata Euroopan unionin riippumattomuus tämän tuotteen alalla. Uusi ajatus on hieman yllättävä asiakirjassa, joka on ensi näkemältä puhtaasti tekninen. Se herätti joka tapauksessa minussa ja joissakin kollegoissani seuraavat kysymykset: onko Eurooppa uhattuna, jos tätä kotimaisten primaarienergialähteiden kantaa ei muodosteta? Onko tämän kannan muodostamisella strategista merkitystä, eli onko hiili strategisesti tärkeää ja hiilen kotimainen tuotanto tietyssä määrin strategisesti tärkeää Euroopan unionille? Vastaukseni näihin kahteen kysymykseen on kielteinen. Asiantuntijat ja minä uskomme, että hiilimarkkinoita luonnehtii maailmanlaajuisesti sekä tarjonnan suuri monipuolisuus että hintojen suuri vakaus keskipitkällä ja pitkällä aikavälillä. Riski hiilipulasta on melko vähäinen. Lisäksi useiden tuotteiden kohdalla voitaisiin vedota strategiseen merkitykseen, ja siksi valiokunnalta saadut vastaukset saivat minut - valitettavasti - ehdottamaan uuden ajatuksen erottamista tekstistä tämän ongelman käsittelemiseksi. Asetuksen voimassaolo päättyy vuonna 2010. Ehdotin, että kesto lyhennettäisiin johdonmukaisuuden takia vuoteen 2007, koska komission ehdotuksen mukaan tuolloin on määrä lakkauttaa tuotannon tuet. Teollisuusvaliokunta ei - valitettavasti - kannattanut ehdotustani, ja mietintöäni lykättiin. Ehdotan kuitenkin, että hyväksytte tämän mietinnön komission alkuperäisen tekstin mukaisesti, sillä epävarmuuksista, epäselvyyksistä ja epämääräisyyksistä huolimatta teksti on oikeansuuntainen, siinä tuetaan kivihiiliteollisuuden rakenneuudistusta, mutta tuki on rajoitettu ajallisesti. Tätä suuntaa pitäisi mielestäni noudattaa tuissa, jotka eivät voi kestää loputtomiin.
costep_2002-06-13_4_101	Brokin mietinnössä kehotetaan jäsenvaltioita ja ehdokasvaltioita toteuttamaan tarpeelliset toimet, jotta liittymisneuvottelut saataisiin päätökseen tämän vuoden lopulla siten, että liittymissopimukset voitaisiin allekirjoittaa huhtikuun 2003 paikkeilla ja unioniin voitaisiin ottaa 10 uutta jäsentä vuonna 2004. Kannatamme menettelyä lämpimästi. Vuonna 1999 pidetyssä Berliinin Eurooppa-neuvostossa suunniteltiin, että unioniin otettaisiin kuusi uutta jäsenvaltiota vuonna 2002. Aika on nyt koittanut, mutta yhtään uutta jäsentä ei ole otettu. Emme voi jatkaa tällä tavalla. Viimeiset esteet on raivattava, mutta samalla on pysyttävä realistisena, kuten aion selittää Bögen mietintöä koskevassa äänestysselityksessäni. Meillä on kuitenkin yksi perusteeton ongelma: se, ettei Irlannin kanssa ole ratifioinut Nizzan sopimusta. Laajentuminen ei vaarantuisi, vaikka se hylkäisi vielä toisessa kansanäänestyksessä tämän huonon sopimuksen (huolimatta Sevillan Eurooppa-neuvoston valmistelemasta viettelyoperaatiosta, johon kuuluu valheellinen lupaus Irlannin sotilaallisen puolueettomuuden kunnioittamisesta): riittäisi, että Nizzan sopimuksen asianmukaiset osat otettaisiin mukaan tulevaan liittymissopimuksen. Samalla ne voitaisiin tarkistaa, mikä olisikin ihan hyvä asia.
costep_2002-06-13_4_166	Arvoisa puhemies, olen tyrmistynyt Malesian ihmisoikeustilanteen kehityksestä erityisesti syyskuun 11. päivän tapahtumien jälkeen. Käyttäen tekosyynä terrorismin vastustamista Malesian pääministeri Mohamad Mahathi on laajalti turvautunut sisäistä turvallisuutta koskevaan poikkeuslakiin (Internal security act), joka sallii jokaisen henkilön, jonka epäillään vaarantavan kansallisen turvallisuuden, pidättämisen ilman syytteen nostamista. Tarkoituksena on vahvistaa sortotoimenpiteitä, jotka rikkovat yksilön vapauksia, erityisesti ilmaisuvapautta, ja vaientaa koko poliittinen oppositio. Muutamassa kuukaudessa kuva maasta, joka on matkalla menestykseen ja jota johtavat sivistyneet ihmiset, on vaihtunut kuvaksi maasta, jonka johtajat tuhoavat omin käsin sen, minkä ovat rakentaneet. Siksi parlamentilla on velvollisuus tuomita nämä sortotoimet ja kehottaa Malesian hallitusta ei vain takaamaan yksilönoikeuksien kunnioittaminen vaan myös kumoamaan surullisen kuuluisa sisäistä turvallisuutta koskeva poikkeuslaki ja ratifioimaan mitä pikimmin ihmisoikeuksia koskeva kansainvälinen yleissopimus, poliittisia oikeuksia ja kansalaisoikeuksia koskeva kansainvälinen yleissopimus, taloudellisia, sosiaalisia ja sivistyksellisiä oikeuksia koskeva kansainvälinen yleissopimus sekä kidutuksen vastainen yleissopimus. Euroopan parlamentin on myös välttämättä lähetettävä valtuuskunta Malesiaan tutkimaan poliittisten vankien pidätysoloja ja sitä, kuinka näiden perusoikeuksia rikotaan. Lopuksi Euroopan unionin pitäisi ottaa tämä asia esille Euroopan unionin ja Aseanin seuraavissa kokouksissa.
costep_2002-10-22_2_107	Arvoisa puhemies, minäkin haluaisin ilmaista huoleni kehitysavun osuudesta talousarviossa. Kurinalaisuus on avainsana. Budjettikohtia poistetaan ja supistetaan, ja mielestäni olemme kaukana talousarviosta, joka vastaisi tarpeitamme ja odotuksiamme. Jos emme ota huomioon, että talousarvion tätä osuutta koskeva lisäys on vain pinnallinen, koska meidän on otettava huomioon myös Kyprokselle, Maltalle ja ennen kaikkea Turkille maksettava liittymistä edeltävä tuki, lukujen välittämä yleinen suuntaus ei ilmaise sitä, että unioni haluaisi kantaa mitään erityisvastuuta etelää koskevissa kysymyksissä. On kovin kummallista, että tavoitteeksi asetetaan köyhyyden poistaminen ja samalla leikataan kehitysapua. Leikkaukset ovat selviä: elintarvikeavun määrärahoja on vähennetty, samoin kuin Latinalaiselle Amerikalle myönnettäviä määrärahoja. Leikkaukset ovat erityisen tuntuvia Välimeren ja Balkanin alueella, vaikka huomioon ei otettaisikaan mahdollisia lisäleikkauksia, joita joudutaan tekemään, jos Afganistanille tarkoitetun tuen rahoitusta ei saada muualta. Kukaan ei usko, että tämä niin kutsuttu varojen siirtäminen budjettikohdasta toiseen johtaa määrärahojen kasvuun ja tehokkuuden lisääntymiseen asianosaisten ihmisten tarpeiden tyydyttämisen kannalta. Ilman rahoitusnäkymien kunnollista tarkistamista otsakkeeseen 4 kohdistuva paine kasvaa kestämättömäksi. Kehitysasioista vastaavan neuvoston lakkauttamisen vuoksi tällainen talousarvio antaa erittäin huonon viestin. Toisena esimerkkinä ovat juuri alkaneet neuvottelut, joiden tarkoituksena on allekirjoittaa talouskumppanuussopimukset AKT-kumppaneiden kanssa. Niiltä vaaditaan merkittävää sopeutumista; rahoituspaineista eivät sen enempää AKT-maat kuin Euroopan kehitysrahastokaan selviä yksin, vaan niihin on saatava erityisiä lisävaroja Euroopan unionilta. Lopuksi haluan tukea ryhmäni ehdotusta, jonka tarkoituksena on luoda erillinen budjettikohta, joka koskee Palestiinalle maksettavaa tukea. Jotkut ovat sitä mieltä, että Euroopan unionin rahoittamista hankkeista pitäisi luopua, jos niitä tuhotaan järjestelmällisesti. Useita kuukausia sitten komissio jäsen Patten arvioi, että Israelin armeija oli tuhonnut kyseisiä rakenteita 20 miljoonan euron arvosta. Unioni ei kuitenkaan saa taipua viidakon lakien edessä, vaan sen on toimittava lain nojalla. Tätä komission jäsen Patten on jatkuvasti toistanut, kun hän on pyytänyt sellaista vakavaa ja keskitettyä toimintaa, jota tarvitaan palestiinalaishallinnon uudistamiseksi ja jälleenrakentamiseksi, sillä se on ainoa mahdollinen keskustelukumppani tulevissa rauhanneuvotteluissa. Tämä saavutetaan poliittisesti ja rahoituksellisesti avoimen tavoitteen avulla.
costep_2003-01-15_3_88	Perusoikeudet ovat poliittisessa toiminnassamme keskeisiä asioita: näin ollen emme voineet äänestää tämän mietinnön puolesta. Viime vuonna parlamentti hyväksyi menetelmän, johon kuului perusoikeuskirjan hyväksyminen, keinojen käyttöönotto, mm. asiantuntijaverkosto, sekä kolmen esittelijän yhteinen työ. Kaikki tämä tehtiin yhteisymmärryksessä. Tätä menetelmää ei ole noudatettu, ja lisäksi tämä mietintö kuvastaa pikemminkin esittelijän kantaa kuin syvällistä analyysia: koko perusoikeuskirja käydään läpi eikä mitään muuta kuin perusoikeuskirja, artikla artiklalta, valtio valtiolta. Tämä oli parlamentille tilaisuus ulottaa valvontavaltansa jäsenvaltioihin. Mietinnössä ei käydä läpi muuta kuin perusoikeuskirja, toisin sanoen artiklat sellaisenaan, eikä sellaisina kuin niiden toivottaisiin olevan. Tällä mietinnöllä ei ole perusoikeuskirjaan lainkaan vaikutusta, sillä vain uudella valmistelukunnalla on valtuudet muuttaa sen artikloja. Olen pahoillani siitä, että mietinnössä esitetyissä suosituksissa mennään pidemmälle kuin perusoikeuskirjassa, ja voin vain harmitella sitä, että yli-innokkuuden vuoksi yhteisymmärryksen etsiminen on korvautunut tiettyjen ehdotusten provokatiivisuudella ja liioittelulla. Lisäksi on täysin turhaa liioitella tilannetta. Lehdistö olisi voinut odottaakin tällaista mietintöä ja jäsenvaltiot pelätä sellaista. Koska äänestystulos ei ollut yksimielinen, se hautautuu kuitenkin muiden hyödyttömien mietintöjen sekaan.
costep_2003-03-11_2_107	Arvoisa puhemies, Euroopan unionin talousoppi yleisesti ja tässä mietinnössä erityisesti herättää vaikutelman täydellisestä ristiriidasta. Yhdellä puolella on periaatteellisia julistuksia, hyviä aikomuksia ja kunniakkaita työllisyyskeskusteluja, ja toisella on maailmanlaajuisen kilpailun ja taloussodan synnyttämä kauhistuttava yhteiskuntatodellisuus. Me kaikki tietenkin myönnämme, että investointien ja yritysten kannustaminen edistää työpaikkojen syntymistä, että veropaineiden ja byrokraattisten esteiden hellittäminen vauhdittaa aktiivisuutta ja että nuorten ja ikääntyneiden kouluttaminen siirtymään tai jäämään työelämään on hyvä asia. Nyt kun olemme puhuneet itsestäänselvyyksiä, nyt kun olemme selittäneet, että työllisyyden ja kasvun lisäksi vaaditaan myös kolmatta, ympäristöllistä ulottuvuutta, puhumattakaan terveyden ja hyvinvoinnin edistämisestä työpaikoilla, nyt kun kaikki nämä hyvät aikomukset on luetteloitu, meidän on herättävä, karistettava päiväunet silmistämme ja palattava todellisuuteen. Ja se on suuri sokki: epävakautta, henkilöstösuunnitelmia, yrityssiirtymiä, sosiaalista polkumyyntiä, lisääntyvää työttömyyttä, massamuuttoa, kasvun vähenemistä, väestöromahdusta ja räjähtämäisillään olevaa sosiaaliturvajärjestelmää. Kaikki tämä on sen Euroopan poliittisen luokan ansiota, joka on yhdistänyt byrokraattisen sosialismin ongelmat ääriliberalismin ja maailmanlaajuistumisen ongelmiin. Toisin sanoen taistelemme molempien maailmojen pahimpia puolia vastaan. Lisäksi on selvää, että itälaajentuminen avaa kohta ovet selkosen selälleen laajamittaisille yrityssiirtymille ja maahanmuuttovirroille. On selvää, että kun unionin talouspolitiikkaan kuuluu sisämarkkinoiden avaaminen maailmanlaajuiselle kilpailulle, myymme halvalla pois sen, mitä työvoimavaltaisista elinkeinoistamme on jäljellä. On vaarallista antaa vastuuttomien vapaakauppa- ja globalisaatiokiihkoilijoiden ottaa vastuu taloudesta ja yhteiskuntarakenteesta. Talouden ja yhteiskunnan toipuminen on toteuttava sisämarkkinoidemme toipumisen, jäsenvaltioiden ja yhteisön suosimisen, jäsenvaltioiden ja yhteisön suojelun ja maailman kauppajärjestön sääntöjen uudelleenmäärittelyn kautta, eikä missään tapauksessa siinä kauheassa kansakunnat murskaavassa koneessa, jollainen Euroopan unionista on tullut.
costep_2003-03-12_3_33	Arvoisa puhemies, onko meidän turvauduttava aseisiin saadaksemme Saddam Husseinin luopumaan lopullisesti joukkotuhoaseiden kehittämistä, valmistusta ja varastointia koskevista ohjelmistaan ja osoittamaan, että hän on tehnyt niin? Kuulun niihin, jotka yhä toivovat, että voimme välttää sodan, ja totean tässä ja nyt parlamentin jäsenen Pasquan tavoin, että arvostan Ranskan ja sen hallituksen toimia sodan estämiseksi. Yhdyn myös niihin vaatimuksiin, joiden mukaan sodalle on saatava YK:n valtuutus, mikäli joudumme harkitsemaan tätä viimeistä keinoa. YK on ainoa järjestö, joka voi antaa luvan sellaisille toimille. Hyvä Barón Crespo, olette oikeassa, että tällainen toiminta olisi radikaali muutos kansainvälisen yhteisön toiminnassa, sillä yhteisö on tukenut aina tähän asti käsitystä, jonka mukaan asevoimien käyttöä voidaan harkita ainoastaan, kun kyseessä on oikeutettu puolustus, toisin sanoen vastauksena tosiasialliseen hyökkäykseen? Hyvät kollegat, aloitimme tämän kysymyksen pohtimisen jo aikaisemmissa keskusteluissamme. Emme ole selvästikään löytäneet vastausta kysymykseen. Muistutan teitä kuitenkin siitä, että ryhmämme oli haluton tukemaan juuri tätä parlamentin päätöslauselmassa ilmaistua parlamentin enemmistön kantaa ennaltaehkäisevän tai ennakoivan sotilaallisen voimankäytön laillisuudesta tai laittomuudesta. Arvoisa neuvoston puheenjohtaja, kuinka toisin sanoen voimme vastustaa kansainvälisestä terrorismista aiheutuvaa uutta haastetta muutoin kuin soveltamalla nykyään yksimielisesti tunnustettua ennalta varautumisen periaatetta sekä tällä että millä tahansa muullakin alalla? Henkilökohtaisesti olen sitä mieltä, että kansalaiset tuomitsevat sellaiset valtioiden ja hallitusten päämiehet, jotka eivät toteuta kaikkia tarvittavia toimenpiteitä kansalaisten suojelemiseksi tuhansien kansalaisten henkeä uhkaavaa vakavaa vaaraa koskevista varoituksista huolimatta. Joukkotuhoaseet ovat todellinen uhka kansalaisten henkiinjäämiselle ja terveydelle. Aina kun tällaisen uhkan olemassaolo todetaan, viranomaisten velvollisuus on mielestäni poistaa se odottamatta, että uhka toteutuu, ennaltaehkäisevin, diplomaattisin, taloudellisin ja poliittisin toimenpitein, ja jos kyseiset toimenpiteet eivät ole riittäviä, turvautumalla viimeiseen keinoon, joka on sotavoima. Yritämme kaikki yhdessä ratkaista Irakin tilannetta edellä kuvatulla tavalla, ja joudumme luultavasti menettelemään samoin lähitulevaisuudessa myös Pohjois-Koreassa. Tämä vakaumus mielessäni toistan, että tämänhetkiset riitakysymyksemme ovat pikemminkin näennäisiä kuin todellisia.
costep_2003-03-12_3_78	Palvelut ja nimenomaan julkiset palvelut ovat keskeinen kysymys siksi, että niiden osuus Euroopan BKT:sta on kaksi kolmasosaa, ja myös siksi, että ne ovat yhteydessä kansojen identiteetin ja kulttuurin ytimeen. Pitäisikö maailmanlaajuiset julkiset hyödykkeet, kuten terveys, luku- ja kirjoitustaito, tieto tai vesi, yksityistää ja muuttaa kauppatavaraksi? WTO:n mielestä pitää. Kaikki on kauppatavaraa. Euroopan komissionkin vastaus on kyllä, mutta vaivihkaa, sillä ideologisesti Bryssel kannattaa ajatuksen- ja toiminnanvapauden filosofiaa, jonka mukaan kaikki on kaupan - jopa poliisi, armeija ja humanitaarinen apukin ECHOn välityksellä. Annetaan ymmärtää, että kulttuurin monimuotoisuus halutaan säilyttää. Kulttuuri ja audiovisuaaliala eivät muka olisi kauppatavaraksi muutettavia, vaikka maatalous, kulttuurin perusta, avattiin kilpailulle jo Uruguayn kierroksella. Mainitaan myös, ettei unioni ole tehnyt vapauttamistarjouksia terveydenhuolto-, koulutus- ja audiovisuaalialoilla, mutta älykkäät amerikkalaiset pikaruokaketjut ovat jo ostamassa yliopistoa Madridista ja Berlusconin audiovisuaaliyhtiö, Bouygues ja Murdoch ovat jo kauppatavaraa. Sitten on myös vesi, josta IMF:n entinen toimitusjohtaja Camdessus on todennut, että se on suurin korruptiota aiheuttava tekijä varsinkin Ranskassa Lyonnaise des Eaux'n piirissä. Neuvottelujen luottamuksellisuus, epävarmuus kohteena olevista palveluista ja saivartelu maailmanlaajuistetun kaupan ja kansallistetun sääntelyn välisestä erosta tekevät GATS-sopimuksesta kansojen selän takana solmittavan sopimuksen.
costep_2003-04-09_3_154	Pidättäytymisemme äänestämästä Kyproksen liittymisestä Euroopan unioniin ei merkitse sitä, että meillä olisi jotain kyproslaisia vastaan. Tämä johtuu ennemminkin siitä, että syytämme Euroopan unionin johtohenkilöitä vastuuttomuudesta. Olemme alistuneet hyväksymään Euroopan unioniin maan, joka on jakautunut kahtia. Maa ei ole ratkaissut keskeisiä olemassaoloon liittyviä ongelmia. Tilanne on harmillinen ja todistaa Euroopan unionin kyvyttömyyden osoittaa todellista poliittista tahtoa. Kyproksen liittymisen unioniin olisi tietysti pitänyt riippua maan yhdistymisestä. Euroopan unionin olisi pitänyt asettaa yhdistyminen liittymisen ehdoksi ja käyttää Kyproksen liittymistä kannustimena. Sen sijaan se oli vain pahoittelevinaan, että avaa ovensa jakautuneelle maalle. Tuntuu uskomattomalta! Tässä on jälleen hukkaan heitetty tilaisuus. Se tarkoittaa sitä, että Euroopan unioniin pääsee vieraan vallan alla oleva maa. Näin Turkki saa taas mahdollisuuden jatkaa Euroopan unionin kiristämistä, ja unionin ulkorajaksi vahvistetaan tosiasiassa niin sanottu vihreä linja, vaikka Euroopan unioni ei ole sitä tunnustanut, kuten ei mikään muukaan valtio Turkkia lukuun ottamatta!
costep_2003-06-05_4_139	Rintasyöpä ja syöpä yleensä on vitsaus, jonka osalta Euroopan unioni ja sen jäsenvaltiot eivät mielestäni ole toteuttaneet riittävästi toimia tutkimuksen, sairauden ehkäisemisen ja hoidon laadun osalta. Puutteita on myös psykologisen hoidon järjestämisessä potilaille, jotka joutuvat usein yksin kohtaaman tämän julman sairauden. Kannatan siis kaikkia tilanteen korjaamiseksi käynnistettyjä toimia ja haluan mainita erityisesti rahoituksen, jolle onnistuin saamaan tuen Euroopan parlamentilta ja neuvostolta laatiessani kuudetta tutkimuksen ja teknologisen kehittämisen puiteohjelmaa koskevaa mietintöä. Siksi haluan tietenkin tukea kollegamme Jönsin erinomaista ja merkityksellistä mietintöä ja hänen uupumatonta työskentelyään.
costep_2003-07-02_3_130	Olemme kaikki vakuuttuneita siitä, että toimet monenvälisyyden puolustamiseksi ovat myönteinen asia. Monenvälisyyden ollessa uhattuna meidän on tehtävä kaikkemme Cancúnin kokouksen onnistumiseksi. Tehtävä näyttää kuitenkin melko mahdottomalta. Yhdysvallat puolustaa yhtäältä etujaan kaikin keinoin vaalimalla myyttiä täysin vapaasta kaupasta. Toisaalta monet eteläiset maat eivät pysty vakiinnuttamaan paikkaansa maailmantaloudessa vaan kyseenalaistavat nykyiset kaupankäynnin säännöt ja vaativat positiivista syrjintää. Miten EU voi tehdä osansa sillanrakentajana ja ohjata Yhdysvaltoja oikeaan suuntaan? Vaikka olenkin tietoinen tähänastisista myönteisistä toimista, ihmettelen joiltakin osin Cancúnia koskevaa politiikkaa, sillä meidänkin etujemme ja pyrkimystemme välillä on ristiriitoja. Miten voimme ensinnäkin puolustaa tehokkaammin erityis- ja suosituimmuuskohtelua? Kehitysmaat eivät ole ainoita syypäitä tässä kysymyksessä, sillä emme ole itsekään siitä varmoja. Tällaisen kohtelun soveltamisala on kohtuuttoman laaja, mikä vie suosituimmuuden periaatteelta käytännössä kaiken pohjan. Sääntöjä koskeva kysymys on lisäksi suurelta osin harmaa alue. Voimmeko tarkastella niitä uudelleen TRIPS-sopimuksen ja alueellisuuden osalta unohtamatta myöskään teknologian siirtoa? Toiseksi tuen niitä, jotka eivät halua luopua Singaporen kysymysten valmistelusta - kantani eroaa tältä osin hieman jäsen McNallyn kannasta - sillä kysymykset liittyvät keskeisiin kaupankäyntiä ja kehitystä yhdistäviin tekijöihin. Onko EU:n kuitenkaan pysyttävä alkuperäisessä linjassaan? Kannatan alhaalta ylös suuntautuvaa lähestymistapaa, mutta eikö olisi parempi tukea - etenkin ennalta määrättyjä - rajoituksia, jotka sisältyvät vaatimukseen poliittisesta alueesta? Lisäksi Cancúnin neuvotteluja on kiireesti tuettava voimakkailla rinnakkaisilla aloitteilla suorien investointien jakamiseksi uudelleen, millä taattaisiin investointien kestävyys. Kolmanneksi puolustamme maatalouden osalta voimakasta kantaa, joka koskee sisäisiä tukia ja tariffialennusten määrittelyä. Hyötyvätkö haavoittuvimmat eteläiset maat, jotka tuottavat ainoastaan yhtä tuotetta ja ovat nettotuojia, kuitenkaan millään tavoin tästä kannasta? Eikö meidän olisi helpotettava markkinoille pääsyä ja poistettava vientituet niiltä tuotteilta, jotka ovat tärkeitä kyseisille maille, sekä hyväksyttävä oikeudenmukaista kauppaa edistävä puitealoite?
costep_2003-07-02_3_33	Arvoisa puhemies, arvoisa neuvoston puheenjohtaja, kerron teille salaisuuden: pidän enemmän teidän rauhoittavasta esityksestänne kuin Ranskan pääministerin eilen täällä Strasbourgissa pitämästä puheesta, sillä hän haluaa saada kansan jakautumaan kahteen eri leiriin. Tästä syystä - ja uskoakseni olette ymmärtäneet asian tämän keskustelun aikana - tuomitsemme teidät tekojenne emmekä pelkkien sanojenne perusteella. Tiedätte varmaan myös, että parlamentilla on kunnianhimoinen tavoite, hallitustenvälisen konferenssin onnistuminen, ja puheenjohtajavaltiona teidän on saatava tavoite täyttymään. Tämä on parlamentin ja poliittisen ryhmäni tavoite, ryhmän, joka on kaikilla tasoilla - unionin tasolla ja kansallisella tasolla kussakin jäsenvaltiossa - toimivan eurooppalaisen demokratian palveluksessa, demokratian, joka kunnioittaa perusoikeuskirjaa, jonka me juuri liitimme perustuslakiluonnokseen. Olen juuri, varsin myöhään, tutustunut ohjelmaanne englannin kielellä - en valitettavasti osaa lukea italiaa - ja näen, että siinä puhutaan jälleen Jacques Delorsin valkoisesta kirjasta. Olen siihen erittäin tyytyväinen, koska uskon, että Jacques Delors oli oikeassa. Siitä lähtien kun hän ehdotti, että EU toteuttaisi tämän rajatylittäviä verkkoja ja Euroopan infrastruktuureja koskevan suuren hankkeen, meillä on aivan yksinkertaisesti ollut sama ongelma, nimittäin rahoitusongelma. Ehdotatte rahoittamista EIP:stä, mutta EIP on vain pankki. Ette keksi muuta ratkaisua kuin eurooppalainen laina. Arvoisa neuvoston puheenjohtaja, oletteko valmis taistelemaan eurooppalaisen lainan puolesta tämän suuren hankkeen rahoittamiseksi? Muuten kyse on vain sanoista, sanoista ja sanoista. Edistääkö tämä uudelleenelvytys loppujen lopuksi Euroopan talouden kasvua vai pelkästään Italian taloutta sen kamppaillessa vakaus- ja kasvusopimuksen edellytysten täyttämiseksi?
costep_2003-09-02_2_11	Arvoisa puhemies, arvoisa komission jäsen, hyvät kollegat, haluan onnitella esittelijä Pomés Ruizia selkeän mietinnön laatimisesta. Siinä korostetaan tarvetta ottaa huomioon koheesiopolitiikan alueellinen ulottuvuus puhtaasti taloudellisten ja sosiaalisten näkökohtien lisäksi. Tämän politiikan on perustuttava solidaarisuuden periaatteeseen, jotta alueiden välisiä eroja voidaan kaventaa ja jotta voidaan vakiinnuttaa periaate, jonka mukaan Euroopan unionin kansalaiset ovat yhdenvertaisia asuinpaikasta riippumatta. Meidän on lisäksi tarjottava kansalaisillemme yhdenvertainen mahdollisuus käyttää laadukkaita julkisia palveluja, jotka muodostavat Euroopan alueiden yhteiskuntarakenteen. Meidän on lisäksi tunnustettava rakenteellisesti epäsuotuisassa asemassa olevien alueiden asukkaiden erityisluonne, elämänlaatu ja luonnonvarat sekä heidän kulttuuriperintönsä ja taitotietonsa. Olen esittelijän kanssa samaa mieltä siitä, että olisi virhe keskittää kaikki taloudellinen tuki uusiin jäsenvaltioihin ja laiminlyödä nykyisiä tukialueita. Meidän on muistettava, että laajentuminen lisää alueiden välisiä eroja. Kannatan ehdotusta EY:n perustamissopimuksen 158 artiklan täydentämisestä. Se tarkoittaa, että saarten, vuoristoalueiden ja harvaan asuttujen seutujen rakenteellisiin haittatekijöihin kiinnitetään aiempaa enemmän huomiota sen mukaan, miten vakavista ongelmista ne ovat kärsineet. Näitä alueita on laiminlyöty edellisissä ohjelmissa. Nyt on tärkeää tunnustaa ongelmat, jotka liittyvät liikenneyhteyksiin, viestintään, infrastruktuuriin, rahoitukseen ja julkisten palvelujen saatavuuteen. Tämä on erittäin oleellista, jos halutaan estää maaltapako ja väestön ikääntyminen. Endelaven julistus allekirjoitettiin Demokratian ja monimuotoisuuden Eurooppa -ryhmän ollessa tutustumismatkalla Endelavessa, joka on 183 asukkaan saari Tanskan keskiosassa. Julistuksessa käsitellään Euroopan pienten saarten erityistilannetta. Pienet saaret voivat toimia mainiosti. Pienten saarten asukkaille voidaan taata mahdollisuus käyttää laadukkaita palveluja, esimerkiksi lauttoja, lääkäreitä, eläinlääkäreitä, kouluja, pappeja, kotiapua ja kirjastoja, kunhan rahoitustukea tarjotaan solidaarisesti. Minusta tuntuu, että minun on lopuksi toissijaisuuden periaatetta ajatellen korostettava, että jäsenvaltioiden sekä alue- ja paikallisviranomaisten on tärkeää osallistua aktiivisemmin koheesiopolitiikkaan. Nämä elimet ovat lähempänä alueensa todellista tilannetta ja paremmin perillä siitä.
costep_2003-09-03_3_244	Arvoisa puhemies, tähän saakka olemme painottaneet erityisesti tartuntatautien ja etenkin HIV:n/aidsin, tuberkuloosin ja malarian torjuntaa. Olemme toistuvasti vaatineet torjuntatoimien laajentamista myös muihin, erityisesti köyhyyden, huonon hygienian ja epäsuotuisten ympäristöolojen aiheuttamiin tauteihin. Olenkin erittäin tyytyväinen John Bowisin mietintöön, jossa terveyttä lähestytään laajimmalta mahdolliselta kannalta ja jossa otetaan huomioon myös ravinto-, ympäristö- ja koulutuspolitiikan vaikutus terveyteen. Tautien torjunta edellyttää eteläisten kansojen elinolojen kohentamista johdonmukaisen ja yhdennetyn kehitysyhteistyöstrategian avulla. Pitkällä aikavälillä on välttämätöntä laatia ennalta ehkäisevä strategia. Lyhyemmällä aikavälillä meidän on varmistettava, että sairailla on mahdollisuus saada hoitoa ja lääkkeitä, jotka on toimitettava heidän saatavilleen ensi tilassa. On aivan totta, että terveydenhuoltojärjestelmät ovat useimmissa eteläisissä maissa puutteellisia, mutta ongelma ei ratkea terveydenhuoltoalaa yksityistämällä. Ainoastaan julkinen sektori voi tarjota kaikille ilmaista terveydenhuoltoa. Siksi terveydenhuolto on pidettävä edelleen GATS-sopimuksen ulkopuolella, ja olen ilahtunut siitä, että tämä periaate tuodaan jälleen esiin tässä mietinnössä. Kannatan luonnollisesti tarkistusta, jossa vaaditaan Dohan julistuksessa esitettyjen lääkkeitä koskevien määräysten täytäntöönpanoa, etenkin kun julistuksen pitäisi tulla voimaan TRIPS-neuvoston juuri saavuttaman sopimuksen ansiosta. Vaikka pidämmekin julistuksen voimaantuloa myönteisenä, on myös huomattava, että sopimuksen monitahoisuuden vuoksi epäilemme sen tehokkuutta. Esimerkiksi maita, joilla ei ole lainkaan tuotantokapasiteettia, koskee kaksinkertainen pakkolupien ja rajoitteiden järjestelmä, jota maat saattavat usein pitää kalliina. Jos terveydenhuolto on todella yksi Euroopan unionin kehitysyhteistyöpolitiikan prioriteeteista, jäsenmaiden on sitouduttava tiukasti myöntämään kehitysmaiden tarvitsemat pakkoluvat, jos ne haluavat suojella kehitysmaiden kansanterveyttä. Meidän Euroopan parlamentin jäsenten on yhdessä pidettävä yllä jatkuvaa painostusta, jottei tämä tiedonanto jäisi merkityksettömäksi.
costep_2003-09-04_4_138	Parlamentin vuosittain hyväksymistä lukuisista mietinnöistä monet ovat todella merkittäviä. Tämä häpeällinen mietintö perusoikeuksista Euroopan unionissa ei kuitenkaan kuulu niihin, sillä se ei todellakaan edistä Euroopan etuja, vaan tuo esiin eurooppalaisen federalismin pahimmat puolet! Tällaisen mietinnön perusta on sinänsä varsin omituinen, sillä Euroopan parlamentin edellytetään tuomitsevan perusoikeuksien oletetut loukkaukset, joihin Euroopan unionin jäsenvaltioiden väitetään syyllistyneen! Liioittelematta voinee sanoa, että tästä sekavasta asiakirjasta saa väistämättä sen käsityksen, että epämääräisistä banaanivaltioista koostuvasta Euroopan unionista on tullut oikeudeton alue! Vankilat ovat ylikansoitettuja, omantunnonvapaus kyseenalaistettu, vähemmistöjä syrjitään, tiedotusvälineitä valvotaan (taloudellisesti), rasistiset teot lisääntyvät, maahanmuuttopolitiikka on rajoittavaa ja niin edelleen. Yksikään jäsenvaltio ei säästy syytöksiltä, ja koko Euroopan unioni vaikuttaa itse asiassa vapauksien hautausmaalta. Tämä kaikki on tietenkin pelkkää mielikuvitusta. Siitä huolimatta on selvää, että ihmisoikeuksia ajavien, vaikutusvaltaisten painostusryhmien hallitsema parlamentti tekisi itsenä naurettavaksi hyväksyessään tällaisen mietinnön.
costep_2003-09-23_2_8	Arvoisa puhemies, äänestän tyhjää Trichet'n nimittämistä koskevassa äänestyksessä osittain siksi, että yleensä olen varovainen puhuessani tällaisista euroon liittyvistä sisäisistä järjestelykysymyksistä, sillä Yhdistynyt kuningaskunta ei kuulu euroalueeseen, ja osittain siksi, että Trichet'n nimittäminen herättää minussa ristiriitaisia ajatuksia. Hän on epäilemättä harvinaisen lahjakas, pätevä ja taitava keskuspankin johtaja. Minulle kuitenkin jäi valiokuntakeskustelujen jälkeen sellainen mielikuva, että näistä ansioistaan huolimatta hänellä ei juurikaan ollut uusia ajatuksia eurosta. Hänellä ei ollut esittää minkäänlaisia ratkaisuja euroalueella esiintyviin todellisiin talousongelmiin. Työttömyysluvut kasvavat Saksassa ja Ranskassa, ja näiden maiden talous on niin huonossa tilassa, ettei kumpikaan kykene noudattamaan vakaussopimuksen sääntöjä. Euroalueella on selvästikin todellisia talousongelmia, enkä ole kuullut Trichet'n esittävän mitään sellaista, mikä osoittaisi hänen kykenevän ratkaisemaan nuo ongelmat. En ollut yllättynyt siitä, että ruotsalaiset päättivät olla luopumatta kansallisesta valuutastaan. Euroalueella jatkuvat talousongelmat ovat yksi niistä monista syistä, joiden vuoksi Yhdistyneen kuningaskunnankaan ei pitäisi luopua omasta valuutastaan. Näistä syistä äänestän tyhjää Trichet'n nimittämisestä äänestettäessä.
costep_2003-09-24_3_146	Pidätyin äänestämästä kompromissitarkistuksesta 7 ja olin eri mieltä päätöslauselmaluonnoksen 30 kohdasta. Mielestäni on erehdys sanoa, että ""valmistelukunnan laatima[ssa] perustuslakiluonno[ksessa] ilmaistaan kansalaisten tahto. Kansalaisten tahto toteutuu vasta, kun perustuslaillinen sopimus on ratifioitu Euroopan laajuisella kansanäänestyksellä. Lisäksi tuin tarkistusta 78, jossa ilmaistaan tyytymättömyys siihen, että perustuslaillisen sopimusluonnoksen III osaan (perustuslaillisen sopimusehdotuksen III-70 artikla) on sisällytetty sellaisenaan kaikki Maastrichtin sopimuksen artiklat, jotka koskevat unionin talous- ja rahapolitiikkaa, jossa noudatetaan periaatetta vapaaseen kilpailuun perustuvasta avoimesta markkinataloudesta. Mielestäni tämä tarkistus on olennainen, jos halutaan täysin taata perustuslaillisen sopimusehdotuksen 3 artiklan sisältö, jonka mukaan unioni perustuu erittäin kilpailukykyi[seen] sosiaali[seen] markkinatalou[teen], jonka tavoitteena on täystyöllisyys ja sosiaalinen edistys. Julkisista palveluista toteaisin, että kannatin tarkistusta 82, jossa vaaditaan, että julkisiin palveluihin voidaan olla soveltamatta yhteisön kilpailusääntöjä. Työjärjestyksen 137 artiklan 1 kohdan mukaisesti lyhennetty äänestysselitys.
costep_2003-09-25_4_63	Euroopan parlamentin juuri hyväksymässä päätöslauselmassa ei ole arvioitu perusteellisesti WTO:n Cancúnin ministerikokouksen epäonnistumisen syitä. Päätöslauselmassa ei ole myöskään selviä tulevaisuuden suuntaviivoja, eikä siinä erityisesti todeta, että: epäonnistuminen johtui vapaakauppajärjestelmän entistä laajemmasta hylkäämisestä. On tärkeää pyrkiä muodostamaan entistä oikeudenmukaisemmat kansainvälisen kaupan säännöt. Euroopan unioni toimi vapaakaupan periaatteen vankkumattomana kannattajana. Se on pitkälti vastuussa Cancúnin kokouksen epäonnistumisesta. Kehitysmaiden vastustuksesta huolimatta unioni esimerkiksi vaati esityslistalle neuvotteluja Singaporen kysymyksistä, jotka koskevat muun muassa sijoituksia ja julkisia hankintoja. epäonnistuminen oli suurelta osin komission syytä. Se johtuu siitä, että komissio sovelsi näissä kansainvälisissä neuvotteluissa tavallista lähestymistapaansa, jota se käyttää sisäisissä neuvotteluissa sellaisten toimintalinjojen puolustajien kanssa, joita se ei itse kannata. Tällaisissa tapauksissa komissio yksinkertaisesti kieltäytyy neuvottelemasta vastapuolensa kanssa. ennen Cancúnin kokousta valmisteltu yhteisen maatalouspolitiikan uudistus on jo pääosin vanhentunut. Haluan vain todeta, että vastustimme sitä alusta asti. Euroopan unionin on otettava huomioon uusin tieto ja suunniteltava uusi maatalouspolitiikan uudistus, jolla suojeltaisiin entistä paremmin Euroopan unionin maatalouden toimintamallia.
costep_2004-01-12_1_90	On suorastaan skandaali, että jouduimme odottamaan Prestige-aluksen onnettomuutta ennen kuin hyväksytään enemmän tai vähemmän rajoittavat direktiivit, joiden tarkoituksena on panna lopultakin täytäntöön jo 30 vuotta voimassa olleet säännöt. Aivan yhtä pöyristyttävää on, etteivät aiemmin tapahtuneiden onnettomuuksien, kuten Erika-aluksen onnettomuuden, uhrit saa aina asianmukaisia korvauksia ja että menetyksistä vastuussa oleva öljy-yhtiö Total on tarpeeksi kyyninen vaatiakseen korvauksia öljynpumppauksesta aiheutuneista kustannuksista. Joidenkin tarkistusten tarkoituksena on vesittää komission sanamuotoja alusten kapteeneihin ja miehistöihin kohdistuvan noitavainon estämisen varjolla. Kaikki tämä on myönteistä, mutta miksi direktiivien tarkoituksena on vain jälkimmäinen. Miksi niissä ei mainita todellisessa vastuussa olevia henkilöitä, nimittäin niitä, jotka järjestävät laivakuljetukset? Miksi heitä ei estetä aiheuttamasta vahinkoa soveltamalla todella varoittavia seuraamuksia, sillä vaikka alukset voivatkin purjehtia mukavuuslippujen alla ja aluksen omistajan määrittäminen aiheuttaa joskus todellista päänsärkyä, näistä laivakuljetuksista hyötyvät suuryritykset ja etenkin öljy-yhtiöt ovat puolestaan helposti tunnistettavissa? Juuri näitä ryhmiä vastaan pitäisi ryhtyä kaikkein ankarimpiin toimiin, jotta estetään kollektiivisiin tragedioihin johtava kilpajuoksu voittojen perässä.
costep_2004-02-12_1_13	Arvoisa puhemies, arvoisa komission jäsen, hyvät kollegat, haluan aivan aluksi kiittää esittelijäämme hyvin kattavasta mietinnöstä. Mietintö sisältää kaiken, minkä toivoimmekin sen sisältävän, ja sitä on ilo lukea ja kannattaa. Haluaisin hyödyntää tämän tilaisuuden korostaakseni, että olemme tehneet naisista Afganistanin kansan sorron tunnuskuvan. Olemme tehneet naisista Talebanin vastaisten taistelujen tunnuskuvan. Teemmekö naisista myös Afganistanin jälleenrakentamisen tunnuskuvan? Se ei ole varmaa, ja siksi - kuten todettiin Afganistanin ja Irakin tämänhetkistä tilannetta vertailtaessa - sodan tai vapautuksen aikana naisia koskeva kysymys nousee esiin hyvin kiireellisenä joissakin maissa. Tämän osalta Irakin naisten tilanne on hälyttävä. Miksi emme siis nyt keskity naisia koskevaan kysymykseen Afganistanissa? Arvoisa komission jäsen, naisten oikeuksien ja tasa-arvoasioiden valiokunta on käynyt kirjeenvaihtoa kanssanne siitä, miten naiset on otettu huomioon jälleenrakentamisen yhteydessä ja miten paljon Euroopan unioni on osoittanut varoja naisia koskevaan kysymykseen. Halusimme 20:tä prosenttia. Tiedän, että se on valtava summa ja luultavasti mielivaltainenkin. Näyttää siltä, että tähän budjettilukuun on nyt osoitettu 2 prosenttia. Valtavirtaistamista sovelletaan luonnollisesti täysimääräisesti ennen kaikkea terveydenhuollossa, minkä vuoksi en aio mainita lukuja. Tämän perusteella minua hämmästyttää naisia koskevan kysymyksen aliarvioinnin ohella erityisesti koulutusohjelman puuttuminen komission työstä ja ehdotetuista budjettikohdista. Kaikki tietävät, että koulutuskysymys ja erityisesti naisten koulutus on ratkaiseva, jos naisia halutaan pitää jälleenrakentamisen tunnuskuvana. Tämä oli ensimmäinen huomautus, jonka halusin tehdä. Toiseksi huomautan, että me olemme tietenkin hyvin tyytyväisiä siihen, että perustuslaissa mainittiin miesten ja naisten tasa-arvoisuuden periaate. Me itsekin taistelemme täällä parlamentissa sen puolesta, että kyseinen periaate sisällytettäisiin Euroopan perustuslakiin. Tästä seuraa, että kysymys on ajankohtainen Afganistanin lisäksi myös täällä. Me parlamentin jäsenet tiedämme varsin hyvin, ettei periaate riitä, vaan sitä on myös sovellettava. Olemme tyytyväisiä siihen, mitä on juuri tapahtunut Marokossa naisten oikeuksien osalta, mutta toivomme, että niitä myös sovelletaan. Sama pätee selkeästi myös Afganistaniin ja meihin.
costep_2004-02-12_1_80	Arvoisa puhemies, arvoisa komission jäsen, olemme äärimmäisen huolissamme yleishyödyllisiä palveluja koskevasta komission strategiasta. Ensinnäkin tuomitsemme avoimuuden ja myös kunnioituksen puutteen kansalaisyhteiskuntaa ja parlamenttia kohtaan. Komissio on itse asiassa järjestänyt koko vuoden 2003 ajan yleishyödyllisistä palveluista kuulemisia, jotka olivat kuitenkin täysin erillisiä tapaamisia. Kilpailun pääosasto on laatinut taloudellisia korvauksia koskevan paketin, josta tiedän vain lehtimiesten välityksellä, ja näissä teksteissä sivuutetaan pääosin täysin parlamenttimme esittämät neuvot ja pyynnöt. Taloudelliset korvaukset ovat erittäin tärkeitä yleishyödyllisten palvelujen koko olemassaolon kannalta. Emme voisi mitenkään hyväksyä komission minkäänlaista puuttumista korvausten perusteena oleviin määritelmiin ja sääntöihin, koska komissiolla ei ole toimivaltaa tällä alalla. Komission tehtävänä on soveltaa lainsäädäntöä, ei laatia sitä. Toinen syy parlamentin vaatimukseen yhteispäätösmenettelyllä annettavasta ja rahoitusperiaatteet sisältävästä säädöksestä on perussopimusten ja oikeuskäytännön selventäminen. Tältä osin vain yhteispäätösmenettely antaisi meille mahdollisuuden saada aikaan hyväksyttävä ja toteuttamiskelpoinen kompromissi. Komission on näin ollen vastattava tähän säädöstä koskevaan vaatimukseen selvästi joko myöntävästi tai kieltävästi valkoisessa kirjassa, joka sen on julkaistava ennen huhtikuuta. Vastaamalla kieltävästi, antamalla epämääräisen vastauksen ja olettamalla, että sillä on oikeus laatia merkityksellisiä määritelmiä ja sääntöjä, komissio syyllistyisi vallan väärinkäyttöön. Panen tällä hetkellä ja käytettävissäni olevien tietojen pohjalta merkille, että valmisteilla olevassa paketissa komissio olettaa, että sillä on valtuudet laatia sääntöjä ja että monet näistä valinnoista ovat muodollisesti ristiriidassa Euroopan parlamentin päätöslauselman kanssa. Parlamentin 14. tammikuuta 2004 hyväksymässä päätöslauselmassa todetaan, että yleishyödyllisten palvelujen alalla yhteisön tehtävänä on taata niiden toteutuminen sisämarkkinoilla ja erityisesti varmistaa, että kilpailusäännöt vastaavat julkisen palvelun velvoitteita. Katson kuitenkin, että Montin paketissa, jota en siis ole nähnyt, vaikeutetaan yleishyödyllisten palvelujen rahoitusta kilpailusääntöjen täyden kunnioittamisen nimissä. Pidän tässä tilanteessa kiinni siitä, ettemme halua uutta tiedonantoa EY:n perustamissopimuksen ja oikeuskäytännön tulkinnasta, minkä olemmekin jo kertoneet teille, ja viittaan tässä yhteydessä erityisesti jäsen Langenin ja jäsen Flautren viime vuonna käyttämiin puheenvuoroihin. Haluamme komission valmistelevan säädöksen, joka käsitellään yhteispäätösmenettelyssä. Komissiolla on kuitenkin toimivaltaa sääntöjen soveltamisessa, joten sillä on oikeus valmistella päätös ja kehys, mutta nämä toimeenpanotoimet riippuvat sääntöjen tulkinnasta, kuten me kaikki tiedämme. Pyydämmekin teitä toteamaan tänään selvästi, että nämä valmisteilla olevat tekstit, jotka korjaatte kuulemisen jälkeen, tulevat voimaan vain tilapäisesti, sillä aikaa kun odotamme varsinaisen säädöksen hyväksymistä. Haluan nyt kiinnittää huomionne päätöslauselmamme kanssa ristiriidassa olevien Montin ehdotusten sisältöön. Ehdotukset eivät todellakaan lisää oikeusvarmuutta vaan päinvastoin lisäävät epävarmuutta. Ehdotusten mukaan monet sellaiset yleistä taloudellista etua koskevat palvelut ja erityisesti sosiaalipalvelut, joita ei aiemmin tarvinnut ilmoittaa, olisi nyt ilmoitettava. Korvausten hyväksynnän osalta ehdotuksissa tiukennetaan tarjouskilpailuja koskevia vaatimuksia. Ehdotuksissa ei lisäksi oteta huomioon pyyntöjämme kustannuslaskentaa koskevista kriteereistä, ja niissä laajennettaisiin merkittävästi liiallisten korvausten käsitettä. Pääosin yrityksille tarjottavien palvelujen ei katsottaisi kuuluvan yleistä taloudellista etua koskevien palvelujen käsitteen piiriin, mikä merkitsisi räikeää puuttumista määritelmiin. Nämä ovat siis kysymykseni komissiolle. Millainen on komission toiminta-aikataulu? Vastaatteko johdonmukaisesti kuulemiseen ja korvauksia koskeviin ehdotuksiin valkoisessa kirjassa, jonka pyysimme teitä esittelemään täällä parlamentissa huhtikuussa? Vastaatteko selvästi joko myöntävästi tai kieltävästi vaatimukseemme yhteispäätösmenettelyllä annettavasta säädöksestä? Aiotteko lisäksi todeta selkeästi, että toimeenpanoa koskevat tekstinne ovat luonteeltaan tilapäisiä ja voimassa vain niin kauan kuin vastaava säädös hyväksytään?
costep_2004-02-26_1_87	Neljä vuotta sitten Lissabonissa EU:n 15 jäsenvaltiota lupasivat tehdä Euroopasta maailman dynaamisimman ja kilpailukykyisimmän talousalueen, joka kykenee synnyttämään kestävää taloudellista kasvua, luomaan enemmän ja parempia työpaikkoja sekä lisäämään yhteenkuuluvuutta. Eurojargonilla voidaan maalailla hehkeää kuvaa valoisammasta tulevaisuudesta, mutta sillä ei pystytä kätkemään julmaa totuutta. Lissabonin strategia ei ollut muuta kuin jatkuvaa tykitystä työntekijöitä vastaan. Euroopan unioni on osoittautunut kyvyttömäksi estämään pörssikurssien nostamiseksi tehtyjä irtisanomisia, sosiaaliohjelmia tai yritysten sulkemisia. Vieläkin pöyristyttävämpää on, että julkista rahaa on käytetty osakkeenomistajien osinkojen paisuttamiseen, esimerkiksi STMicroelectronics-yhtiössä. Euroopan unioni ei ole koskaan löytänyt keinoja torjua yritysjohdon tekemiä petoksia, kuten Parmalatin tapauksessa.Päinvastoin EU suojelee edelleen veroparatiiseja ja pankkisalaisuutta. Lissabonin strategiassa on kuitenkin ensisijaisesti kysymys työmarkkinoiden rakenneuudistuksista, jotka perustuvat joustavuuteen, epävarmuuteen ja palkkojen alentamiseen. Kaiken päätteeksi siinä on kysymys julkisten palvelujen kaupallistamisesta kansalaisten vahingoksi. Tästä syystä kevään 2004 EU:n huippukokouksessa on tehtävä selkeä pesäero Lissabonin prosessiin. Koska yhteisessä päätöslauselmassa ei haluttu tehdä niin, äänestin sitä vastaan.
costep_2004-04-01_1_118	Pitkään odotettu ehdotus alueellisten neuvoa-antavien toimikuntien perustamista koskevaksi päätökseksi on vihdoinkin valmis Se on vastaus puiteasetukseen, jossa säädetään yhteiseen kalastuspolitiikkaan liittyvistä uusista osallistumistavoista.Sen lisäksi, että se on selvä vastaus asetukseen, se herättää muita kysymyksiä. Esittelijä huomauttaa aivan oikein, että ilman riittävää ja jatkuvaa rahoitusta aloite muuttuu pian tyhjäksi kuoreksi, jonka avulla komissio voi rauhoittaa omaatuntoaan mahdollisimman niukoin kustannuksin. Oma panokseni mietintöön sisältää vaatimuksen sellaisten yhtenäisiä maantieteellisiä alayksiköitä vastaavien välirakenteiden luomisesta, joiden tehtävänä on ehdottaa teknisiä suosituksia alueellisille neuvoa-antaville toimikunnille päätöksenteon alkuvaiheessa. Yhteisen kalastuspolitiikan yhteiskunnallis-taloudellinen ulottuvuus otetaan vihdoinkin huomioon, jos toimikunnille siis osoitetaan riittävä rahoitus. Alueellisten neuvoa-antavien toimikuntien tehokkuus riippuu täysin kalatalousalan osallistumisen määrästä. Osallistuminen on aitoa ja tehokasta vain, jos toimikunnille taataan jonkinasteinen yhteisön rahoitus ja mukanaolo. Ne voivat näin ottaa todellisen käytännön johtajan aseman, kun tarkastellaan talouteen, yhteiskuntaan ja ympäristöön liittyviä kysymyksiä, joihin yhteinen kalastuspolitiikka suoraan vaikuttaa.
costep_2004-05-05_1_89	Miltei kaikki Ranskaa edustavat parlamentin jäsenet vihreitä ja antifederalisteja lukuun ottamatta hylkäsivät huomiota herättävällä tavalla tarkistuksen, jossa Prodin komissiota - jonka toimikausi joka tapauksessa on päättymässä - pyydetään olemaan kumoamatta neuvoston asettama muuntogeenisten organismien käyttökielto. Tämä hylkäys rinnastuu siihen, että parlamentti antaa siunauksensa komission kaavailemalle päätökselle, josta komission jäsen Byrne on sitä paitsi jo ilmoittanut ja jonka mukaan muuntogeenisen maissilinjan Bt-11 ja myöhemmin kehitettävien lajikkeiden markkinoille saattaminen sallitaan. Otaksumme, että komission jäsen Byrne ilmoittaa asiasta lähestyvien Euroopan parlamentin vaalien jälkeisenä päivänä Tässä täysin vääristyneessä prosessissa komissio kävelee hiljaisen suostumuksensa antavien jäsenvaltioiden yli, vaikka kysymys on kansanterveyden ja maidemme ympäristön kannalta ratkaiseva. Toimikauden päätteeksi Euroopan kansalaisille siis tehdään ilkeä temppu. Tätä prosessia on välttämättä uudistettava, jos haluamme Euroopasta jälleen Euroopan kansalaisten toiveiden mukaisen. Istunnon pöytäkirjan hyväksyminen - Kirjalliset kannanotot: Istunto päättyi klo 12.59.
costep_2004-07-20_1_21	Arvoisa puhemies, esitettyämme ensin vilpittömät kiitoksemme edeltäjällenne, puhemies Coxille, haluamme tämän parlamentin menettelytapojen mukaisesti vuorostamme onnitella teitä vilpittömästi valintanne johdosta. Emme kohdista näitä onnitteluja teille niinkään poliittisista, vaan pikemminkin henkilökohtaisista syistä, sillä kuten on käynyt selväksi, tässä vaalissa näkyy ennen muuta varsin selvästi se perustavanlaatuinen yksimielisyys, joka tämän parlamentin kahden suurimman ryhmän välillä vallitsee kaikista mielipide-eroista huolimatta, jotka ovat loppujen lopuksi varsin pinnallisia. Kuten useat aikaisemmat puhujat ovat todenneet, toivomme teidän puolustavan kaikkien parlamentin jäsenten oikeuksia: myös niiden, jotka ovat tällä hetkellä vähemmistössä, mutta kenties tulevaisuudessa enemmistönä, niin kuin joillekin vähemmistöille on käynyt historian kuluessa. Heihin kuuluu parlamentin jäseniä, jotka äänestäjäkuntansa tavoin suhtautuvat järkähtämättömän vihamielisesti toimielintemme nykyiseen kehityssuuntaan - mihin heillä on tietenkin täysi oikeus - ja jotka ovat päättäneet puolustaa kukin oman kansakuntansa identiteettiä ja perusvapauksia. Heihin kuuluu parlamentin jäseniä, joilta - aivan kuten viime vaalikaudellakin - heihin vihamielisesti suhtautuvat hallitukset haluavat viedä toimivaltuudet heidän puheidensa takia tai siksi, että he ovat protestoineet kokemaansa syrjintää vastaan. Heihin kuuluu parlamentin jäseniä, jotka eivät kuulu mihinkään ryhmään ja joilla ei ole käytössään yhtään esimerkiksi ranskan tai englannin kielen tulkkia työpalavereissaan, vaikka heitä on lukumääräisesti paljon enemmän kuin joidenkin ryhmien jäseniä ja vaikka he edustavat jopa kahdeksaa tai kymmentä maata - sekin eräänlaista syrjintää, jonka yhteisöjen tuomioistuin periaatteessa tuomitsi viime vaalikaudella. Lyhyesti sanottuna toivomme, että teistä tulee kaikkien parlamentin jäsenten puhemies. Toivomme myös että varmistatte, että tässä parlamentissa noudatetaan periaatetta, jonka mukaan kaikki parlamentin jäsenet ovat mielipiteistään riippumatta täysivaltaisia parlamentin jäseniä. Istunto keskeytettiin klo 12.30 ja sitä jatkettiin klo 15.00.
costep_2004-07-21_1_49	Arvoisa neuvoston puheenjohtaja, neljäsosa Alankomaista on merenpinnan alapuolella, joten teillä on pitkä kokemus kuivana pysyttelemisestä! Arvelen, että puheenjohtajakauttanne määrittää kanaalien kaivuu ja tulvien hillitseminen - sellaisten tulvien kuten uuden laajentuneen Euroopan unionin rahoittamisen haaste, taloudellisen vahvuutemme palauttamisen kasvava merkitys ja kansainvälisen terrorismin vaarat. Teidän on syytä omaksua osa edeltäjänne muutosvoimasta jäämättä kuitenkaan sen varjoon. Puheenjohtajavaltio Irlanti on jättänyt teille merkittävän perinnön, Euroopan perustuslain. Parlamentin liberaali- ja demokraattipuolueen ryhmän jäsenet kampanjoivat eturintamassa perustuslain puolesta, ja odotamme jokaisen Euroopan hallituksen olevan rintamassa mukana. Jos emme onnistu myymään perustuslakia, emme ole ansainneet yhtäkään samppanjalasillista neuvoston Justus Lipsius -rakennuksessa. Muun asialistalle ottamanne työn osalta aikaa on vähän. Parlamentin kesätauon vuoksi ja uuden parlamentin ja komission totutellessa vielä tehtäviinsä teidän on saavutettava kolmessa ja puolessa kuukaudessa se, mitä monet puheenjohtajavaltiot saavuttavat vaivoin kuudessa. Odotamme innokkaasti yhteistyötä ministeri Nicolaïn ja hänen kollegojensa muodostaman erinomaisen työryhmän kanssa. Liberaali- ja demokraattipuolueen ryhmä on tyytyväinen sitoumukseenne uudistaa talousuudistusohjelma. Olemme samaa mieltä siitä, että nyt on keskityttävä enemmän täytäntöönpanon parantamiseen ja vähemmän sääntelyn lisäämiseen. Euroopan sosiaalisen yhteenkuuluvuuden perusta on voimakkaassa ja dynaamisessa taloudessa. Kun paikallisten ja alueellisten talouksien tarpeet otetaan asianmukaisesti huomioon, Euroopan yhtenäismarkkinat voivat olla kuin vuorovesi, jonka mukana meidän kaikkien veneet kohoavat. Tärkeä osa tätä on euron ja euroalueen uskottavuus. Yhdyimme puheenjohtajavaltioonne ilmaistessamme tyytyväisyytemme Euroopan yhteisöjen tuomioistuimen viimeviikkoisen tuomion taustalla olevaan periaatteeseen, jonka mukaan sopimus on sopimus: jäsenvaltiot eivät saa eikä niiden pidä rikkoa rangaistuksetta itse itselleen asettamiaan sääntöjä. Pidämme tarkasti huolta siitä, että uudistettu vakaussopimus saa sekä suurten että pienten valtioiden kunnioituksen. Olemme tyytyväisiä sitoumukseenne jatkaa oikeus- ja sisäasioiden ohjelman toteuttamista. Suhtaudumme myönteisesti keskustelun aloittamiseen siitä, mikä on paras tapa yhdistää rajavalvontamme niin, että suljetaan ovi laittomalta maahanmuutolta mutta suojellaan niitä, jotka pakenevat aiheellisesti sortoa. Tarvitsemme kuitenkin määräenemmistöpäätöksiä ja yhteispäätösmenettelyä turvapaikka-asioiden, maahanmuuton ja oikeudellisen yhteistyön alalla Euroopan yhteisöjen perustamissopimuksen 251 artiklan mukaisesti. Ryhmäni on myös yhtä mieltä siitä, että jäsenvaltioiden on tehtävä tiiviimpää yhteistyötä terrorismin torjumiseksi, mutta suhtaudumme edelleen epäröiden neuvoston aikomukseen käyttää laajalti biometrisiä tunnisteita. Liian moni erehtyväisyyttä, kustannustehokkuutta ja yksityisyyttä koskeva kysymyksemme on vailla asianmukaista vastausta. Ette saa ohittaa parlamentin päätöksiä näissä asioissa. Puheenjohtajavaltiona te valvotte myös uuden komission nimitystä. Viime viikolla ryhmäni pyysi tulevaa komission puheenjohtajaa sitoutumaan siihen, että komissiossa on parempi sukupuolten tasapaino. Arvoisa neuvoston puheenjohtaja, todellisuudessa se on kuitenkin teidän tehtävänne. Parlamentin liberaali- ja demokraattipuolueen ryhmä haluaa komission, jonka jäsenistä ainakin kolmasosa on naisia. Muistutamme teitä siitä, että jos neuvoston sukupuolijakauma vastaisi Euroopan sukupuolijakaumaa, se olisi kolmetoista vastaan kaksitoista. Turkista on keskusteltava. Antakaa meidän käydä tätä keskustelua avoimesti ja rehellisesti. Olemme sitoutuneet kuuntelemaan komissiota, kun se antaa marraskuussa suosituksensa, ja oletamme neuvoston tekevän samoin. Emme myöskään ole yksimielisiä Euroopan unionin rahoituksen oikeasta määrästä seuraavaksi seitsemäksi vuodeksi, mutta olemme kaikki sitoutuneet varmistamaan yhdessä, että rahalle saadaan vastinetta ja että keskitytään unionin ensisijaisiin tavoitteisiin. Jos tämä puheenjohtajavaltio pystyy antamaan suuntaviivoja ja määrittelemään periaatteita joulukuussa pidettäviä neuvotteluja varten, on luotu perusta tulevia rahoitusnäkymiä koskevalle älykkäälle keskustelulle. Liberaali- ja demokraattipuolueen ryhmä yhtyy realismiinne mutta toivoo sen olevan runsaan kunnianhimon ja näkemyksen saattelemaa. Teidän on päätettävä asioista, jotka määrittävät unionimme tulevaisuutta. Arvoisa neuvoston puheenjohtaja, luotamme siihen, että teidän johdollanne tämä laiva pysyy pinnalla ja höyryää yhtä vaikuttavasti kuin Manet'n maalauksessa Höyrylaiva lähdössä Boulognesta, joka on esillä Amsterdamin Van Gogh -museossa.
costep_2004-09-16_1_10	Arvoisa puhemies, hyvät kollegat, käytän tänään puheenvuoroni Women on waves -tapauksesta yksinomaan eurooppalaisena naisena. Jos kohta pohdin Euroopan parlamentin sosialistiryhmän (PSE) tavoin, onko Portugalin hallitus mahdollisesti loukannut kansainvälistä oikeutta päättäessään olla laskematta hollantilaista alusta aluevesilleen, mielestäni päätöksellä niin ikään kielletään antamasta hoitoa vertaisillemme eurooppalaisille naisille. Vaikka pidänkin Women on waves -järjestön kampanjaa jossain määrin provokatiivisena, pohjimmiltaan järjestön toiminta on kuitenkin aivan perusteltua. Sillä pyritään nimittäin turvaamaan kaksi naisten oikeutta, jotka ovat mielestäni olennaisia: oikeus terveydenhoitoon ja oikeus ihmisarvoon, joista kumpikin on kirjattu perusoikeuskirjaan. Useissa jäsenvaltioissa naiset ovat jo vuosikymmenten ajan puolustaneet näitä oikeuksiaan ja pyrkineet saamaan hallitukset puolelleen ajamaan heidän legitiimiä asiaansa. Juuri tästä syystä olen itse tyrmistynyt todetessani, että Euroopan parlamentissa on yhä edelleen naisia, jotka yrittävät kyseenalaistaa nämä pitkällä taistelulla saavutetut tulokset. En ole täällä syyttämässä niitä eurooppalaisia valtioita, jotka ovat päättäneet rajoittaa aborttia tai kieltää sen taikka tehdä sen rangaistavaksi, mutta katson kuitenkin, että tapauksen, jota tämänpäiväinen puheenvuoroni koskee, pitäisi saada nämä valtiot käynnistämään uudelleen keskustelu tästä hankalasta kysymyksestä. Naiset joutuvat tekemään raskaan päätöksen raskauden keskeyttämisestä usein yksin, ja se on aina hyvin ahdistava. Tätä päätöstä ei koskaan tehdä kevyesti vaan täysin tietoisesti, joten syyllistäminen rikossyytteestä puhumattakaan eivät ole asianmukaisia ratkaisuja. Asenteita voidaan korjata ainoastaan vuoropuhelun ja tiedotuksen kautta. Sen sijaan rajoitukset ovat onnenpotku luvatta toimiville yrityksille, jotka käyttävät tietämättömyyttä ja sosiaalista haavoittuvuutta hyväkseen. Tällaiselle verkostolle ei pitäisi olla vapauksiin perustuvassa Euroopassamme sijaa. Euroopan toimielinten on näytettävä tällä alalla esimerkkiä ja varmistettava, että yksilönvapauksia kunnioitetaan. Se, ettei komissio ottaisi asiaan selvää kantaa, nähtäisiin ensinnäkin naisiin kohdistuvana sosiaalisena epäoikeudenmukaisuutena, mutta lisäksi heidän perusoikeuksiensa taantumisena tavalla, jota ei voida suvaita. Haluaisin vielä lisätä, ettei ongelma koske yksinomaan naisia. Minusta on harmillista, että naisten oikeuksien ja tasa-arvoasioiden valiokunnassamme on niin vähän miehiä, ja kiitän vilpittömästi niitä, jotka ovat ymmärtäneet, että meidän on yhdistettävä voimamme puolustaaksemme ihanteitamme ja osoittaaksemme sitoutuneisuutemme. Tehtävämme eurooppalaisina on osata arvostelukykyä ja myötätuntoa osoittaen auttaa jäsenvaltioidemme naisia ratkaisemaan pulmansa. Juuri tästä syystä Euroopan liberaali- ja demokraattipuolueen ryhmä (ALDE/ADLE) vaatii, että neuvosto ja komissio omaksuvat asiassa selkeän ja demokraattisen kannan.
costep_2004-10-25_1_89	Arvoisa puhemies, polttoaineiden hinnannousu vaikuttaa moniin Euroopan talouden aloihin ja etenkin kuljetusalaan. Suurimmat ongelmat ovat kuitenkin selvästi alkutuotannon aloilla maataloudessa ja kalastuksessa. Vaikuttaa myös siltä, ettei keskustelumme johda mihinkään, koska yritämme käsitellä useampia asioita kuin pystymme käsittelemään. Meidän olisi siis keskityttävä näihin kahteen asiaan. Vakavimmat ongelmat ovat kalastuksen alalla, ja siihen on pari hyvin yksinkertaista syytä. Vähän yli vuodessa kalastajat ovat saaneet nähdä dieselöljyn hinnan kaksinkertaistuneen, ja yhden kalakilon kalastamiseen tarvitaan noin litra polttoainetta. Sen vuoksi olin kollegoideni tavoin suorastaan tyrmistynyt ja järkyttynyt kalastusasioista vastaavan komission jäsenen lausunnoista, joissa hän vakuutti, että polttoaineen hinnannousun aiheuttamat ongelmat ovat korjattavissa kalan hintaa nostamalla. Tämä on luonnollisesti mahdotonta, ja tällainen ajattelutapa onkin omiaan saamaan kuluttajat luopumaan kalan ostamisesta, vaikka sen käyttöä juuri haluttaisiin edistää. Mielestäni rakenteita romahduttanut vuosien 1993-1994 kriisi osoitti, että on toimittava erittäin nopeasti. Esitetyissä ehdotuksissa, etenkin jäsen Fragan sekä kalastusvaliokunnan puheenjohtajan, jäsen Morillonin esittämissä ehdotuksissa ehdotetaan kattohinnan asettamista dieselöljylle ja taloudellisten, yhteiskunnallisten ja verotuksellisten kustannusten vähentämistä sekä tärkeimpänä rahallisen avun antamista tarvittaessa suuriin vaikeuksiin joutuneille kalastajille, koska heitä on jo erittäin paljon. Tämän vuoksi kehotamme komissiota ottamaan kantaa helposti ymmärrettävällä tavalla ja siten, että kalastuksesta suuresti riippuvaisten alueiden rappioituminen voidaan estää. Toisin sanoen kriisien ajaksi tarvitaan sekä Euroopan tasolla toteutettavia toimia että alueellisiin tilanteisiin mukautettuja kansallisia toimia.
costep_2005-02-22_1_140	Arvoisa puhemies, arvoisa komission jäsen, Natura 2000 on yksi niistä suurista asioista, jotka usein pitävät yllä Euroopan yhdentymiskehitykseen liittyviä epäilyjä. Myös Euroopan kansalaiset haluavat meidän tavoin suojella biologista monimuotoisuutta, ja he huomaavat, että tuotamme asiakirjoja, mutta kun tulee rahoituksen tarjoamisen aika, Euroopan unioni ei täytä lupauksiaan. Kansalaisemme hyväksyvät kestävän kehityksen ajatuksen ja katsovat, että maapallon suojeleminen voidaan yhdistää talouskehitystä ja työllisyyttä koskeviin tavoitteisiin, mutta kun he tarvitsevat keinoja ja varoja näiden tavoitteiden toteuttamiseen, Euroopan unioni ei täytä lupauksiaan. Meidän on siksi löydettävä uusia välineitä Natura 2000 -verkoston ylläpitoon. Esitän kolme vaatimusta: tarvitsemme ensinnäkin erillisen rahaston, koska talouden ja maaseudun kehitykseen tarkoitettuja varoja koskevat odotukset ovat epäilemättä ristiriidassa Natura 2000 -ohjelman mukaisen alueiden hoidon kanssa. Tarvitsemme siksi erillisen rahaston; tämä on ensimmäinen vaatimus. Toinen vaatimukseni on, että Natura 2000 -ohjelman täytäntöönpanoa suositaan kaikkiin Euroopan unionin rahastoihin sovellettavissa arviointiperusteissa. Annan teille esimerkin havainnollistaakseni tätä ristiriitaisuutta. Nykyisessä EAKR-asetuksessa, josta parhaillaan neuvottelette, alueiden jako rajoittuu metsämaihin ja viljeltyihin alueisiin. Natura 2000 -ohjelmassa tarvitaan luonnontilaisia, koskemattomia alueita, joihin ei ole istutettu metsää ja joita ei ole viljelty, toisin sanoen suomaita. Kolmanneksi tarvitsemme innovointivälineen, jotta asianomaisilla alueilla toteuttavat käytännöt saadaan sopimaan aiempaa paremmin yhteen tulevaisuuden suunnitelmiemme kanssa. LIFE+-ohjelmassa tarvitaan siksi erityistä välinettä, ja meidän on säilytettävä entiseen tapaan kaksi pilaria: yleinen ympäristöasioita koskeva pilari ja LIFE Luonto -ohjelmaa koskeva pilari. Arvoisa komission jäsen, olette varmaan ymmärtänyt, ettemme usko komission nykyisten ehdotusten vakuuttavan asianomaisilla alueilla asuvia kansalaisiamme. Biologisen monimuotoisuuden suojeleminen on mielestämme edistysaskel, joka sopii yhteen maaseutualueiden kehittämisen ja maamme talouden tulevaisuuden kanssa. Tarvitsemme siksi todisteen tästä vakuutuksesta siten, että rakennerahastoista myönnetään vähintään kolme miljardia euroa.
costep_2005-04-27_1_50	Arvoisa puhemies, arvoisa komission jäsen, romanit saapuivat Kreikkaan 300-luvulla, ja he ovat eläneet Euroopan maaperällä useiden vuosisatojen ajan. Vaikka romaniväestön keskuudessa ei olekaan tehty väestönlaskentaa, eri puolilla Eurooppaa arvioidaan elävän noin kahdeksan miljoonaa romania. Romanit kärsivät syrjinnästä, syrjäytymisestä ja rotuerottelusta kaikilla julkisen ja yksityisen elämän aloilla, kuten julkiselämän palvelujen, koulutuksen, työllisyyden, terveydenhuollon ja asumisen aloilla, puhumattakaan rajanylityksistä ja turvapaikkamenettelyistä. Tällainen syrjintä ei ole enää yksistään romanien ongelma, vaan se koskettaa kaikkia eurooppalaisia, ja meidän on osoitettava yhteisvastuuta parantaaksemme heidän elinolojaan. Meidän on tietenkin tuomittava voimakkaasti kaikenlainen romaneihin kohdistuva syrjintä mutta meidän on myös mahdollistettava, että romaneille tarjotaan asianmukaisia asuntoja, koulutusta, terveydenhuoltopalveluja ja sosiaaliturvaa. Meidän on todellakin tehtävä kaikki mahdollinen varmistaaksemme, etteivät romanit ole pakotettuja jättämään kotimaataan kurjien elinolojensa ja toisinaan jopa vainon takia. Euroopan unionin on tunnustettava romanivähemmistö, jotta se voi antaa romaneille välineet torjua kaikenlaista syrjintää. Siksi pyydämme komissiolta toimintasuunnitelmaa, jossa esitetään jäsenvaltioille ja ehdokasvaltioille selvät suositukset kaikkien romanien niin taloudellisen osallisuuden kuin yhteiskunnallisen ja poliittisenkin osallisuuden edistämiseksi Euroopassa. Olemme puhuneet tästä jo pitkään, ja nyt on korkea aika ryhtyä toimiin. Tämä tilanne on jatkunut riittävän pitkään. Romanien oikeuksia ei saa rajata asianmukaisiin elinoloihin. Eurooppa on monikulttuurisuuden kehto. Romanikulttuurin edistämisellä on tärkeä merkitys syrjinnän, rasismin ja muukalaisvihan torjunnalle. Romanien on voitava jäädä kotimaahansa, jos he sitä haluavat, eikä heitä saa ajaa tien päälle. Tämä on tärkeää ja merkityksellistä meidän kaikkien näkökulmasta. Velvollisuutemme on toimia, ja se on tehtävä nopeasti.
costep_2005-06-23_1_63	Arvoisa puhemies, kuuntelin erittäin kiinnostuneena, kun pääministeri aamupäivällä pitämässään puheessa mainitsi arvojen Euroopan. Tämän oikeutetun vision lisäksi Euroopasta on toinenkin visio (olisin kiitollinen, jos pääministeri Blair laittaisi kuulokkeensa paikoilleen), on olemassa edellä mainittua Eurooppaa täydentävä oikeutettu Eurooppa. Tarkoitan aineellista Eurooppaa, käteisen Eurooppaa, nettomaksujen ja nettohyödyn Eurooppaa sekä Yhdistyneen kuningaskunnan maksualennusten Eurooppaa. Olen tyytyväinen kuullessani teidän uskovan, että eurooppalaiset eivät enää pidä itseään vain ison markkina-alueen kuluttajina vaan Euroopan unionin kansalaisina. Siirtyminen käsitteistä ”kuluttaja” ja ”yhteismarkkinat” käsitteisiin ”kansalainen” ja ”poliittisen unionin hanke” tarkoittaa laadullista yhteiskunnallista harppausta. On toki selvää, että hankkeen vieminen oikeaan suuntaan vaatii johtajuutta. Sitä tarvitaan, jotta Eurooppa saadaan lähemmäs kansalaisia, päästään takaisin kestävän kasvun ja työpaikkojen lisäämisen tielle ja jotta Euroopalle voidaan antaa sen taloudellista, kaupallista, rahoituksellista ja teollista painoarvoa vastaava asema kansainvälisellä areenalla. Arvoisa pääministeri, Eurooppa ei ole ongelma vaan ratkaisu. Tarvitsemme mieluummin enemmän kuin vähemmän Eurooppaa, ja on tärkeää siirtyä sanoista tekoihin. Arvoisa neuvoston puheenjohtaja, on tärkeää siirtyä sanoista tekoihin ja unohtaa puhtaasti retoriset lausunnot, sillä te olette allekirjoittanut asiakirjan, jolla alennetaan Euroopan unionin tavoitteita ja budjettivaroja. Arvoisa neuvoston puheenjohtaja, vai oletteko te sitä mieltä, että pystymme saavuttamaan tavoitteen Afrikalle suunnattavan rahoituksen kaksinkertaistamisesta, jos meillä on vähemmän varoja? Uskotteko, että selviämme vähemmillä varoilla tavoitteesta, joka koskee tarvittavia taloudellisia uudistuksia? Pystymmekö teidän mielestänne vastaamaan Euroopan unionia kohtaaviin haasteisiin, jos meillä on vähemmän rahaa? Arvoisa puhemies, toivotan Isolle-Britannialle onnea sen tehtävässä yhtenäistää mielipiteitä ja luoda yhteisymmärrystä, mitä tarvitaan, jotta Euroopan unioni voi jatkaa toimintaansa. Se onnistuu kuitenkin vain, jos seuraavat kaksi näkökulmaa tai lähtökohtaa huomioidaan: ensinnä tarvitsemme riittävät varat ihanteidemme toteuttamiseen ja toiseksi, arvoisa puhemies, kaikkien on tavoiteltava etuja yhteisen edun kautta.
costep_2005-11-16_1_246	Arvoisa puhemies, arvoisa komission jäsen, hyvät kollegat, minäkin haluan kiittää esittelijäämme tarkkanäköisyydestä, jota hän on osoittanut tässä asiassa. Kannatamme täysin esittelijän ehdotusta komission ehdotuksen hylkäämisestä. Kannatamme myös hänen perustelujaan. Haluan kuitenkin korostaa joitakin näkökohtia. Arvoisa komission jäsen, ensinnäkin haluan todeta arvostavani hyvin paljon valmisteluja, joita olette tehnyt tämän hankkeen jatkon hyväksi, kun otetaan huomioon Euroopan parlamentin kanta. Haluan painottaa, että komissio on käsitellyt kivutonta ansastusta koskevaa kysymystä hyvin epäjohdonmukaisesti. Meidän on muistettava, että vuonna 1998 Euroopan parlamentti torjui kolmikantasopimusten solmimisen Venäjän, Kanadan ja Yhdysvaltojen kanssa, koska sopimukset eivät olleet parlamentin mielestä riittävän kunnianhimoisia ollakseen tehokkaita. Toisin kuin tämänpäiväisillä tapahtumilla, vuoden 1998 äänestyksellä ei ollut kuitenkaan seurauksia, koska neuvosto olisi voinut solmia sopimukset myös ilman parlamentin suostumusta. Nyt komissio on ehdottanut eurooppalaista direktiiviä näiden samojen sopimusten täytäntöön panemiseksi eli hanketta, jolla ei saavuteta komission itsensä asettamia tavoitteita. Miksi parlamentti siis hyväksyisi näin heikon ehdotuksen tällaisissa olosuhteissa? Tämä on kysymyksemme komissiolle. Ehdotusta on mielestämme mahdotonta hyväksyä myös sisällön osalta. Kuten kollegani ovat jo todenneet, tutkijat ja eläinsuojelujärjestöt ovat arvostelleet ehdotusta, eikä siinä lisäksi tehdä mitään pyydystettyjen eläinten kärsimysten vähentämiseksi. Tässä yhteydessä meidän on mielestäni tarkasteltava jäsen Scheelen esittämiä perusteluja, joissa nimenomaan todetaan, ettemme ole vähentämässä näitä kärsimyksiä lainkaan. Vielä yksi erittäin tärkeä näkökohta: tätä luonnosta on mahdotonta hyväksyä, sillä siinä pidetään loppujen lopuksi pilkkanaan unionin lainsäädäntöä. Luonnokseen kuuluva pyydystettävien eläinten luettelo sisältää lajeja, jotka on suojeltu luontotyyppidirektiivin 12 artiklan nojalla. Luettelossa mainitaan esimerkiksi saukko, susi, majava ja ilves. Arvoisa komission jäsen, tiedätte - ja ranskalaisena olen itsekin hyvin tietoinen tästä - miten vaikeaa on panna luontotyyppidirektiivi täytäntöön, suojella susia ja yrittää selittää tilannetta kansalaisille. Arvoisa komission jäsen, kaikista näistä syistä torjumme tämän ehdotuksen. Odotamme teidän todellakin toimivan välittäjänä parlamentin ja komission välillä ja vaikuttavan komissioon niin, että se vetää pois tämän luonnoksen.
costep_2005-12-15_1_7	Arvoisa puhemies, pyydän työjärjestyksen 145 artiklan mukaista puheenvuoroa henkilökohtaisen lausuman antamiseksi. Artiklan nojalla saan pitää kolmeminuuttisen puheenvuoron, mutten käytä koko tätä aikaa. Arvoisa puhemies, tiistain istuntojakson sanatarkat istuntoselostukset on juuri toimitettu meille. Huomasin niistä, että minua on loukannut henkilö, joka on mielestäni aina tähän asti johtanut istuntoja kohteliaasti ja puolueettomasti. Tarkoitan kyseisen istunnon varapuhemiestä, joka katsoi sopivaksi keskeyttää puheeni ja ottaa kantaa minun ja Ranskan hallituksen väliseen kiistaan. Hän viittasi historialliseen tapahtumaan, Struthofin keskitysleirin tragediaan, mikä osoittaa, että hän on täysin tietämätön tragedian yksityiskohdista ja historioitsijoiden tuoreimmista aihetta koskevista tutkimuksista. Istunnon puhemies katsoi sopivaksi myös kommentoida erään kollegani puhetta, vaikkei se sisältänyt mitään henkilökohtaista arvostelua tai loukkausta. Koko pitkän parlamentaarisen urani aikana en ole koskaan joutunut todistamaan näin ylimielistä käytöstä istuntoa johtavalta puhemieheltä kuin McMillan Scottin tapauksessa. Mielestäni hänen käytöksensä on erittäin valitettavaa. Suosionosoituksia
costep_2005-12-15_1_84	Komission vuoden 2006 lainsäädäntöohjelma kuvaa nyt jo vanhentunutta käsitystä Euroopasta, joka on demokratian vastainen Eurooppa, joka noudattaa salakähmäistä k-suunnitelmaa pakottaakseen meidät hyväksymään perustuslain, jonka ranskalaiset ja hollantilaiset hylkäsivät, rajaton Eurooppa, joka on avoin maailmanlaajuiselle maahanmuutolle ja joka sallii erityisesti satojen tuhansien Espanjassa ja Italiassa laillistettujen laittomien maahanmuuttajien asettuvan asumaan muihin jäsenvaltioihin, antisosiaalinen Eurooppa, joka panee täytäntöön ultraliberaalin Lissabonin strategian ja pakottaa sitä kautta yrityksemme siirtymään ulkomaille sekä romuttaa työlainsäädäntömme (parlamentissa äänestetään jälleen kerran Bolkesteinin direktiivistä, jonka presidentti Chirac totesi huhtikuussa olevan kuollut ja kuopattu), Eurooppa, jolla ei ole identiteettiä ja joka on pian eurooppalainen ainoastaan nimensä perusteella, kun se aloittaa liittymisneuvottelut aasialaisen muslimimaan Turkin kanssa, kansallisvastainen Eurooppa, joka sulauttaa kansalaisvaltiomme byrokraattiseksi supervaltioksi. Kansalaisemme eivät tarvitse tänä päivänä miljoonatta lainsäädäntöohjelmaa vaan erilaisen Euroopan, joka perustuu sitä määrittäviin periaatteisiin: Euroopan kansakuntien vapauteen ja sen kulttuurin henkeen. Ihmisoikeudet Tunisiassa (RC-B6-0646/2005)
costep_2006-11-14_12_52	Asuntoluottoja säännellään 25 kansallisessa lainsäädännössä, ja pian EU:n yhteisen menettelytavan tiellä on 27 lainsäädäntöä. Euroopan komission julkaiseman vihreä kirjan ansiosta tästä aiheesta on viimeinkin mahdollista tehdä kunnollisia tutkimuksia ja järkeviä valintoja. Kaikkien EU:n asuntoluottomarkkinoita koskevien yhteisön toimenpiteiden on ennen kaikkea oltava suoraan hyödyksi kansalaisille. Usein kuluttajat kuitenkin kohtaavat aivan liian monia esteitä, olivatpa ne oikeudellisia tai taloudellisia. Äänestäessäni jäsen Purvisin mietinnön puolesta halusin tuoda asuntoluottomarkkinat yhä useamman potentiaalisen lainanottajan ulottuville. Tästä syystä kehotin henkilökohtaisesti sisämarkkina- ja kuluttajansuojavaliokunnan lausunnon valmistelijaa Medina Ortegaa ottamaan huomioon lainanottajat, joilla on kehno ja riittämätön luottoprofiili, työntekijät, joilla on määräaikainen työsopimus, sekä ensiasunnon ostajat.
costep_2006-11-15_8_37	Palveludirektiivi on juuri hyväksytty selvällä äänten enemmistöllä. Tästä on kiittäminen Euroopan parlamenttia. Tämä on voitto Euroopan unionille. Miksikö? Palvelujen osuus Euroopan taloudesta on yli puolet, ja palvelualalla luodaan eniten työpaikkoja. Palvelujen vapaa tarjoaminen on yksi unionin perusperiaatteista, ja palvelujen aitojen sisämarkkinoiden luominen on ensisijaisen tärkeää Euroopan unionin taloudelliselle kasvulle ja siten uusien työpaikkojen luomiselle. Tänään Strasbourgissa hyväksytty teksti on osoitus sitoumuksestamme seurata tätä tietä. Siinä annetaan välttämättömät takeet yleishyödyllisten julkisten palvelujen ja sosiaalialan säännöstömme ja työlainsäädäntömme jatkuvuuden turvaamiseksi. Koska tekstistä on jätetty pois alkuperämaaperiaate, sillä kielletään sosiaalinen kilpailu ja estetään tehokkaasti sosiaalinen polkumyynti. Sillä poistetaan perusteettomat protektionistiset esteet ja sallitaan jäsenvaltioiden soveltaa omia kansallisia sääntöjään, kun se on perusteltua julkisen edun nimissä. Myös tekstin soveltamisalaa on supistettu, ja sen ulkopuolelle on jätetty sellaiset arkaluonteiset alat kuin audiovisuaalipalvelut, terveydenhuoltopalvelut, osa sosiaalipalveluista, rahapelitoiminta ja jopa notaarin ammatti. Tämä on hyvä kompromissi, jonka avulla Euroopan unioni voi edistää väestönsä etuja.
costep_2006-11-29_15_5	Arvoisa puhemies, arvoisa komission jäsen, tämänhetkisessä keskustelussa on tärkeää, ettei asioita sekoiteta keskenään ja ettei eri vastuualueita sotketa. Toimiessamme Euroopan unionin tasolla meidän on tuotava julki käytettävissämme olevat varat voidaksemme edistää parhaan mahdollisen ratkaisun saavuttamista tämänkaltaisiin ongelmiin. olipa kyse metalliteollisuudesta tai muista toimialoista. Arvoisa komission jäsen, kuten totesitte äskeisen puheenvuoronne aluksi, asiassa on kaksi puolta. Yhtäällä ovat yritykset, joiden on menestyttävä, jos haluamme ylläpitää EU:n työllisyyttä pitkällä aikavälillä. Toisaalla ovat työntekijät, jotka tarvitsevat apua. Euroopan aluekehitysrahaston (EAKR), Euroopan sosiaalirahaston (ESR) ja toivottavasti hyvin pian myös Euroopan valuuttarahaston (EMF) ansiosta Euroopan unionilla on varat jokaisen työntekijän yksilölliseen auttamiseen uudelleenkoulutuksessa, paluussa työelämään tai oman yrityksen perustamisessa. Tätä Euroopan unionin tarjoamaa yksilöllistä apua on mainostettava tiedotusvälineissä, kun julkistatte tiedonantojanne, jotta Euroopan unionin kansalaiset pysyvät täysin perillä EU:n toteuttamista toimista. Kuten sanoitte, lisäksi on ratkaisevan tärkeää kyetä reagoimaan nopeasti. Jos osissa autoteollisuutta - tällä hetkellä kyse on Volkswagenista - tarvitaan varojamme, on tärkeää auttaa työntekijöitä äärimmäisen ripeästi, jotta tarjoamastamme avusta on todella hyötyä ja jotta ihmiset voivat löytää sen avulla nopeasti uuden työpaikan.
costep_2006-11-30_4_6	Arvoisa puhemies, arvoisa komission jäsen, totesitte aivan oikein, etteivät aids-tapaukset ole valitettavasti vähenemässä, vaikka hoidon saatavuudessa on tapahtunut hienoinen parannus. Etenkin EU:n jäsenvaltioissa epidemia on päinvastoin laajentunut. Olemme siksi iloisia, että parlamentti alkaa olla yksimielinen siitä, että TRIPS-sopimusta on ehdottomasti tarkistettava lääkkeiden saatavuuden osalta, koska Dohan kierroksella määrättyjen järjestelyjen vuoksi edullisia lääkkeitä ei valitettavasti ole tällä hetkellä tosiasiassa saatavilla. Aids-ongelma ei liity kuitenkaan pelkästään rahoitukseen ja lääkkeiden saatavuuteen. Voidaan jopa sanoa, että lääkkeiden saatavuuden korostamisen vuoksi ennaltaehkäisyn jatkuvan edistämisen tarve on selvästikin jäänyt taka-alalle. Ennaltaehkäisytoimet ovat nimittäin hiipumassa sekä jäsenvaltioissa että kaikkialla maailmassa. Jotta ihmiset saavat enemmän tietoa, tiedotusvälineiden sekä sosiaalisten ja lääkintä-alan verkostojen välityksellä on jatkettava ehkäisemis- ja tiedotuskampanjoita, joissa vedotaan toimivaltaisten henkilöjen apuun. Toiseksi otan esiin asian, josta tekin huomautitte ja joka on epäilemättä kaikkein vaikein saavuttaa. Jotta tilanteeseen saadaan tosiasiallinen muutos, meidän on myös muutettava seksuaalisuutta koskevia kulttuurisia käytäntöjä sekä etenkin suojeltava naisia ja annettava heidän suojella itseään. Nykyään 50 prosenttia aids-potilaista on naisia. Tilanne oli toinen epidemian alussa. Naiset kokevat lisäksi äärimmäisiä raakuuksia ja väkivaltaa sota-aikana konfliktialueilla esiintyvien julmien kohtelutapojen ja muiden käytäntöjen vuoksi mutta myös raiskauksen, prostituution, naiskaupan ja naisten seksiorjuuden vuoksi. Nämä kaikki ovat vitsauksia, jotka mahdollistavat epidemian laajenemisen. Edistämällä naisten oikeuksia ja sukupuolten tasa-arvoa Euroopan unioni voi näin ollen torjua erittäin tehokkaasti tätä epidemiaa ja kiinnittää huomiota taudin siirtymiseen äidiltä lapselle, sillä tästä siirtymistavasta puhutaan nykyään harvoin. Joissakin valtioissa sovelletaan innovatiivisia ratkaisuja. Esimerkkinä voidaan mainita Malawi, jossa saavutetaan erittäin myönteisiä tuloksia hajauttamalla toimintoja, jotta päästään lähemmäs ihmisiä, ja antamalla vakaassa tilassa oleville potilaille itselleen aktiivinen rooli. Tämä pätee jopa äärimmäisen köyhiin valtioihin. Meidän on näin ollen edistyttävä vielä huomattavasti kaikilla näillä tasoilla.
costep_2006-12-13_4_23	Arvoisa puhemies, Euroopan unionin toimielimissä päästään vihdoin käsittelemään tärkeitä asioita. Mikä on Euroopan unioni? Mihin se pyrkii? Ketkä voivat kuulua siihen? Toivon, että Stubbin ja Brokin mietintöjen ansiosta parlamentti voi selkeästi lakata teeskentelemästä ja lakata runnomasta läpi laajentumisstrategiaa. Integraatiovalmius on määritelty hyvin kolmella tekijällä, jotka mainitaan Brokin mietinnön 8 kohdassa. Meidän kannaltamme etusijalle on asetettava poliittiset hankkeet eivätkä vain toimielimet. Vastustamme laajentumista, joka johtaa yhteisen politiikan osittamiseen. On totta, ettei Stubbin asianmukaisesti määrittelemä integraatiovalmius ole liittymisperuste, mutta se on edellytys liittymisvaiheeseen siirtymiselle. Tällä hetkellä katsomme Stubbin tavoin, ettei lisälaajentumisia voida toteuttaa ilman päätöksentekomenetelmien uudistamista, ilman uusia rahoitusvaroja ja ilman Euroopan unionin uutta edustusta. Tämä päätelmän teemme tällä hetkellä siitä valitettavasta vertailusta, joka koskee 12 uuden jäsenvaltion onnistunutta liittymistä Euroopan unioniin ja Nizzan sopimusta. Nizzan sopimus on täysin epäasianmukainen väline. Selkiyttäkäämme ajatuksemme Turkin osalta. Yleisten asioiden neuvosto pannut merkille Kyproksen tilanteen seuraukset, jotka ovat luonnollisesti kestämättömät, mutta eikö kyse olekin vain jälleen kerran diplomaattisesta harhautuksesta? Neuvottelujen lykkääminen uhkaa jäädä tehottomaksi toimenpiteeksi, jolla ei voida vaikuttaa mitenkään Turkin asenteeseen. Meidän on toistettava kantamme, jonka mukaan Euroopan unioni ei aio missään tapauksessa ottaa Turkkia jäsenekseen vaan Turkin kanssa on otettava käyttöön etuoikeutettu kumppanuus, sillä tämä on erittäin tärkeää Euroopalle. Lakatkaamme teeskentelemästä: kyse on Turkin ja Euroopan unionin eduista. Laajentuminen ei ole itse tarkoitus vaan keino rakentaa Euroopan unionin poliittista hanketta.
costep_2007-03-14_6_22	Äänestin yleishyödyllisiä sosiaalipalveluja koskevan mietinnön puolesta. Pidän parlamentin äänestyskäyttäytymisessä ilmenevää jatkuvuutta ja yhtenäisyyttä hyvänä asiana siinä mielessä, että vaadimme yleishyödyllisiin sosiaalipalveluihin sovellettavalta yhteisön lainsäädäntökehykseltä oikeusvarmuutta ja selkeyttä. Uskon, että voimme tämän mietinnön avulla sekä soveltaa yhteisön lainsäädäntöä mahdollisimman tiukasti että suorittaa tehtävämme yleishyödyllisten sosiaalipalvelujen alalla. Tämä antaa itse asiassa tarvittavan alkusysäyksen yleishyödyllisiä sosiaalipalveluja koskevan alakohtaisen direktiivin laadintaan. Parlamenttihan esitti siitä jo selkeän pyynnön yleishyödyllisiä palveluja koskevasta valkoisesta kirjasta laaditussa Rapkayn mietinnössä. Olen lisäksi tyytyväinen ehdotukseen kutsua parlamentin aloitteesta kokoon yleishyödyllisiä sosiaalipalveluja käsittelevä foorumi ja pyydän, että aloite toteutetaan käytännössä Portugalin toimiessa Euroopan unionin neuvoston puheenjohtajana.
costep_2007-03-14_6_25	Yleishyödyllisiä sosiaalipalveluja koskevan mietinnön 6 kohdassa korostetaan jäsenvaltioiden viranomaisten vapautta määritellä, organisoida ja rahoittaa yleishyödylliset sosiaalipalvelut parhaaksi katsomallaan tavalla toissijaisuusperiaatteen mukaisesti. Tämä yksi virke tekee lopun tekstistä merkityksettömäksi huolimatta siitä, että tekstissä puhutaan myös EU:n jaetusta vastuusta: julkiset palvelut ovat ja niiden täytyy vastedeskin olla yksinomaan jäsenvaltioiden etuoikeus. Jäsenvaltioiden tehtävänä on päättää, ovatko nämä palvelut riippuvaisia markkinoista vai kansallisesta solidaarisuudesta, jolla taataan yhteisen hyvän toteutuminen, vai näiden kahden oikeudenmukaisesta tasapainosta. Toisin sanoen komission tai Luxemburgissa toimivan Euroopan yhteisöjen tuomioistuimen vastuulla ei ole määritellä saatikka sitten säännellä julkisia palveluja. Tiedämme aivan liian hyvin, mitä tapahtuu, jos ne näin tekevät: voitot yksityistetään ääriliberalismin ja kilpailun nimissä, jolloin suurin hyöty menee kansainväliselle pääomalle, ja tappiot kansallistetaan piittaamatta lainkaan yleisestä edusta tai kansalaisten ja etenkään köyhimpien kansalaisten edusta. Koskaan ei voida korostaa tarpeeksi, miten suuri vastuu tällaisilla toimilla on siinä yhteiskunnan pirstoutumisessa, joka maissamme on meneillään.
costep_2007-04-25_12_64	Euroopan parlamentin sosialistiryhmä järjesti pian Erika- ja Prestige-öljytankkereiden upottua kampanjan, jossa se vaati EU:ta laatimaan lainsäädäntöä meriturvallisuuden lisäämiseksi ja tekemään enemmän työtä onnettomuuksista johtuvan aluevesiensä saastumisen ehkäisemiseksi. Tämä kampanja on kantanut hedelmää, mutta todellista Euroopan meriturvallisuusaluetta ei ole onnistuttu luomaan. Tämä kolmas meriturvallisuuspaketti on ratkaiseva askel kohti tämän tavoitteen saavuttamista. Euroopan parlamentille toimitetuissa viidessä mietinnössä otetaan useita huomattavia edistysaskeleita: Niissä määritellään selvä ja tarkka oikeuskehys, jota sovelletaan merihädässä olevien laivojen suojapaikkoihin, joita koskevat päätökset riippumaton viranomainen tekee. Niissä asetetaan pysyvä tarkastuselin, mikä helpottaa tarkastusten tekemistä. Niissä säädetään matkustajien korkeatasoisesta suojelusta, joka vastaa matkustajien suojelua muissa liikennemuodoissa. Niissä säädetään EU:n satamissa tehtävästä tehokkaammasta ja laadukkaammasta valvonnasta, jossa kiinnitetään erityistä huomiota aluksiin, joihin liittyy suuri riski. Näin ollen äänestän näiden mietintöjen puolesta. Toivon, että EU tehostaa vastedes lainsäädäntöään torjuakseen merten huligaaneja, jotka ovat vastuussa Välimerellä päivittäin tavattavista öljylautoista. Mereen valuu joka vuosi 650 000 tonnia öljyä luvattoman kaasunpoiston seurauksena. Tämä luku vastaa 75:ttä Erikaa!
costep_2007-05-09_17_6	Arvoisa puhemies, arvoisa komission jäsen Verheugen, arvoisa neuvoston puheenjohtaja Daldrup, hyvät kollegat, haluan aluksi kiittää esittelijäämme, sillä jäsen Toubon on tehnyt saumatonta yhteistyötä kaikkien kollegojensa kanssa. Saimme säännöllisesti tietoa hänen kannoistaan ja asian käsittelyn etenemisestä kaikkien komission ja neuvoston puheenjohtajavaltion kanssa käytyjen keskustelujen jälkeen. Jäsen Toubon kuunteli mielipiteitämme ja antoi meille ajoissa selvät tiedot, joiden ansiosta pystyimme vahvistamaan kantamme täysin tietoisina tosiseikoista. Ensimmäisessä käsittelyssä toimitetussa äänestyksessä Euroopan liberaalidemokraattien liiton ryhmä vastusti pakkauskokojen säilyttämistä siinä tapauksessa, jos niitä ei ole ollut käytössä missään 27 jäsenvaltiossa ja jos ne estäisivät innovaatiota ja vähentäisivät kilpailua rajoittamalla kuluttajien valinnanvaraa. ALDE-ryhmä on kuitenkin nyt myöntynyt neuvoston yhteiseen kantaan ja tukee ajatusta tiettyihin tuoteryhmiin sovellettavista siirtymäajoista. Toisaalta ALDE-ryhmä ei olisi välttämättä halunnut tarkistuslausekkeen sisällyttämistä direktiivin säädösosaan, koska sen mielestä perusteluosaan sisältyvä tarkistuslauseketta koskeva viittaus oli riittävä. Esittelijä oli kuitenkin hyvin vakuuttava, joten ryhmämme tukee häntä tässä asiassa samalla, kun se antaa tukensa hänen kaikille tarkistuksilleen. Äänestys sikseen. Haluan ilmaista pahoitteluni siitä, ettei yksikään toimielimistä lämmennyt ajatukselle vastaavuustaulukosta, joka sisältyi alkuperäisen ehdotuksen 8 artiklaan. Toimielinten välisen parempaa lainsäädäntöä koskevan sopimuksen mukaisesti jäsenvaltioita kannustetaan laatimaan omat vastaavuustaulukkonsa direktiivien ja niiden täytäntöönpanotoimien välillä ja julkaisemaan ne koko yhteisön edun mukaisesti. Tämä kohta on ALDE-ryhmälle erityisen tärkeä, sillä olemme hyvin sitoutuneita parantamaan kuluttajille ja ylipäänsä Euroopan kansalaisille tiedottamista.
costep_2007-05-22_8_11	Arvoisa puhemies, arvoisa komission jäsen, hyvät parlamentin jäsenet, talouskumppanuussopimuksia koskevat komission ja AKT-maiden väliset neuvottelut huolestuttavat syvästi AKT-maita, ja neuvotteluja käydään ilmapiirissä, joka ei sovi yhteen meitä yhdistävän historiallisen kumppanuussuhteen kanssa. AKT-maat kokevat, että Euroopan unioni pyrkii hinnalla millä hyvänsä ja omilla ehdoillaan saamaan aikaan vapaakauppa-alueita maihin, jotka ovat maailman köyhimpiä. Luottamuksellinen suhde AKT-maihin on tämän vuoksi vaakalaudalla. Neuvotteluja on jatkettava uusista lähtökohdista, jotta voidaan ottaa huomioon AKT-maiden esittämät huolenaiheet, jotka koskevat talouskumppanuussopimusten vaikutusta maiden talouteen. Monilla aloilla nämä maat eivät pystyisi selviytymään tullisuojan vähentämisestä tai rajoittamattomasta kilpailusta EU:n talouden kanssa. Komission on palattava Cotonoun sopimuksessa vahvistettuihin periaatteisiin. Tavoitteena on kehitys, ei vastavuoroisuus markkinoiden avaamisessa. Vastavuoroisuuden periaate olisi ristiriidassa vahvistetun tavoitteen kanssa, kun otetaan huomioon kehityserot, jotka eivät häviä 20 vuodessa. Tämän vuoksi näillä mailla on oltava mahdollisuus valita joko talouskumppanuussopimus tai jokin muu etuuskohtelusopimus. Niille maille, jotka eivät allekirjoita talouskumppanuussopimusta vuoden 2007 loppuun mennessä, on tarjottava vähintään yhtä edullinen markkinoillepääsy kuin niillä on nyt etuuksiensa ansiosta, jotta mikään näistä maista ei ole nykyistä huonommassa asemassa sopimusten päätyttyä. Palveluja ja Singaporen kysymyksiä ei saa ottaa esiin neuvotteluissa. WTO:n sääntöjen noudattamiseksi on käsiteltävä vain tavarakauppaa koskevia etuuksia. Muut kysymykset on jätetty WTO:n neuvottelujen ulkopuolelle kehitysmaiden pyynnöstä. Niitä ei saisi nyt yhtäkkiä ottaa esiin AKT-maiden osalta. Nämä kysymykset ovat ennen kaikkea AKT-maiden alueellisten ryhmittymien vastuualuetta, joten on kunnioitettava niiden suvereniteettia tässä asiassa. Näin ollen komission on poistettava nämä kysymykset neuvotteluista. Lisäksi AKT-maiden parlamenttien ja Euroopan parlamentin sekä kansalaisyhteiskunnan saatavilla on oltava tietoja neuvottelujen kaikista osista. Näitä tahoja on kuultava, ja ne on otettava mukaan neuvottelujen aikana. Lopuksi toteaisin, että jos tarvitaan enemmän aikaa talouskumppanuussopimuksista neuvottelemiseksi kunnolla, komission on osoitettava joustavuutta ja puolustettava tätä periaatetta WTO:n muiden jäsenvaltioiden edessä.
costep_2007-06-18_18_16	Arvoisa puhemies, yhä jatkuva keskustelumme kahden miljoonan tapetun kiinalaisen koiran ja kissan nahkojen tuonnista on verrattavissa 1990-luvulla käytyyn keskusteluun, jonka aikana palasimme kolmesti keskustelemaan arktisilla alueilla ansoilla pyydettyjen eläinten turkisten maahantuonnista. Olipa puhe hylkeistä, koirista, kissoista tai ketuista, komissio on valitettavasti aina pelannut aikaa ja sallinut kaupan jatkua markkinavoimien kunniaksi. Emme saa koskaan unohtaa, että komissio uhkasi maaliskuussa 1996 neljää Saksan osavaltiota seuraamuksilla, kun ne kielsivät epäilyttävän karjan maahantuonnin, vaikka oli saatu todisteita siitä, että hullun lehmän tauti tarttui ihmisiin. Kaikesta tästä voimme oppia, että markkinoiden logiikka edellyttää, että kaikkea voidaan ostaa ja myydä tai käyttää voiton tekemiseen riippumatta siitä, ovatko kyseessä koirat, kissat, munuaiset, silmät, naiset, lapset, orjat tai työläiset. Siksi talous on pakotettava poliittiseen valvontaan, jotta voimme palauttaa voimaan ne suurenmoiset arvot, joilla ei ole hintaa.
costep_2007-07-10_10_35	Kannatin äänestyksessä hollantilaisen kollegani Hennis-Plasschaertin erinomaista mietintöä, jossa käsiteltiin ehdotusta neuvoston direktiiviksi elintärkeistä infrastruktuureista. Ensiksi haluan kiittää kesäkuussa 2004 kokoontuneen Eurooppa-neuvoston näkemystä, joka on tämän direktiiviehdotuksen takana. On tosiaan välttämätöntä, että Euroopan unioni tukee jäsenvaltioita elintärkeiden infrastruktuurien suojaamisessa kohtaamiltamme riskeiltä, myös terrorismin uhalta. Vaikka vastuu tämäntyyppisistä infrastruktuureista on jäsenvaltioilla ja omistajilla tai operaattoreilla, jotka yleensä liittyvät niihin, on loogista yhteisöllistää tietyt ennaltaehkäisyyn, määrittämiseen ja elintärkeän infrastruktuurin nimeämiseen liittyvät näkökulmat sekä niiden suojaamisen parantamistarpeen arvioiminen. Internetin kehittymisen ja tiettyjen markkinoiden (esimerkiksi sähkö-, kaasu-, televiestintä- ja rautatiekuljetusmarkkinoiden) vapauttamisen myötä meidän on oltava entistäkin valppaampia elintärkeiden infrastruktuuriemme suhteen. Ne on liitetty Euroopassa toisiinsa yhä tiiviimmin, ja niiden pysyvällä tai väliaikaisella häiriintymisellä tai tuhoutumisella saattaisi olla vakavia seurauksia eurooppalaisten terveydelle, turvallisuudelle, taloudelliselle ja sosiaaliselle hyvinvoinnille sekä jäsenvaltioiden hallitusten toiminnalle.
costep_2007-07-10_10_47	UMP-puolueen valtuuskunta haluaa huomauttaa ja korostaa, ettei omistajuuden eriyttäminen ole paras ratkaisu markkinoiden nykyisiin toimintahäiriöihin. Tiukassa kilpailutilanteessa ja voimakkaiden Euroopan unionin ulkopuolisten operaattorien saadessa jalansijaa on mielestämme vaarallista hajottaa eurooppalaisia energiayhtiöitä dogmaattisen kilpailupoliittisen lähestymistavan nimissä. Tällainen lähestymistapa on kaukana niistä teollisuuden strategioista, joilla on tarkoitus vahvistaa Euroopan unionia globaalissa kilpailussa. Euroopan unionin energiantoimitukset ovat pitkän aikavälin strateginen kysymys, ja niiden varmuus on kyettävä takaamaan yhden yksittäisen sopimuksen kestoa kauemmin. Energian toimitusvarmuus riippuu investoinneista, jotka ovat jo nyt osoittautuneet selvästi riittämättömiksi. Investointien on lisäännyttävä huomattavasti täyttääkseen tulevat kaasu- ja energiatarpeemme. Omistajuuden eriyttäminen tarkoittaa, etteivät perinteiset energiaoperaattorimme pysty hyödyntämään näitä investointeja energiaverkkojen kautta. On hyvin vaarallista ja arveluttavaa antaa tämä mahdollisuus uusille tulokkaille, joilla ei välttämättä ole tarvittavia taloudellisia resursseja, tai Euroopan unionin ulkopuolisille yhtiöille, jotka eivät välttämättä jaa arvioitamme tulevaisuuden tarpeistamme. Näissä olosuhteissa UMP:n valtuuskunta odottaa Euroopan komission kehittävän vaihtoehtoisen lähestymistavan omistajuuden eriyttämiseen.
costep_2007-09-05_14_8	Arvoisa puhemies, parlamentin jäsen Elena Valenciano on mielestäni osoittanut hyvin selkeästi hienossa mietinnössään, että meillä on runsaasti konkreettisia esityksiä, joista on varmasti paljon hyötyä Portugalin puheenjohtajuuskaudella. Portugalihan on ilmoittanut tavoitteekseen saada aikaan konkreettisia tuloksia ihmisoikeuksien ja demokratian alalla. Olemme jo hyvän aikaa vaatineet komission ja neuvoston kanssa yhtenäisyyden, avoimuuden ja tulosten lisäämistä keskusteluihimme kolmansien maiden kanssa. Nyt onkin vain siirryttävä sanoista tekoihin. Olen varma, että tiedätte yhtä hyvin kuin minä, että ihmisoikeusvuoropuhelujen tehostamiseksi niiden monipuolistamisen ohella tarvitaan vain järjestelmällisyyttä. Ensinnäkin kullekin vuoropuhelulle on asetettava selkeät julkiset tavoitteet yhtenäisen, yhteisen ja korkealla tasolla omaksutun strategian luomiseksi. Toiseksi on laadittava indikaattorit, joilla voidaan arvioida asianmukaisesti vuoropuhelun tuloksia ja kertoa niistä Euroopan parlamentin jäsenille, jotta he voivat esimerkiksi valtuuskuntavierailujen yhteydessä ottaa selvää edistyksestä ja jotta he voivat tiedustella kumppaneiltaan vuoropuhelun puitteissa tehtyjä sitoumuksia. Tältä osin odotamme yhtä tietoja indikaattoreista, joita on tarkoitus käyttää Uzbekistanin kanssa hiljattain aloitetun vuoropuhelun arvioimisessa. Kolmanneksi on varmistettava, että ihmisoikeudet otetaan huomioon kaikilla EU:n ulkopoliittisilla osa-alueilla, myös kauppapolitiikassa, siirtolaispolitiikassa ja terrorismin torjunnassa. Kyse on uskottavuudestamme ihmisoikeuskysymyksissä. Kuinka me esimerkiksi voimme keskustella Jordanian kanssa kidutuksen vastaisten suuntaviivojen täytäntöönpanosta ihmisoikeuksien alivaliokunnassa, joka on ensimmäinen naapuruuspolitiikan nojalla perustettu alivaliokunta ja jota pidämme mallivaliokuntana, kun tiedämme, että jotkin Euroopan valtiot peittelevät osallistumistaan CIA:n harjoittamiin kidutuksiin. Kuinka saatamme keskustella kidutuksesta ja sen vastaisesta taistelusta tässä alivaliokunnassa? Tärkein tehtävämme Euroopan parlamentin jäseninä on arvioida EU:n toimien asianmukaisuutta, ja voitte tältä osin luottaa valtuuskuntiin, valiokuntiin ja koko parlamenttiin, joka jatkaa taisteluaan vuoropuhelun hyväksi kaikissa vaiheissa, onpa kyse sitten vuoropuhelun käynnistämisestä, tarkistamisesta tai tarvittaessa sen lopettamisesta.
costep_2007-10-10_17_2	Arvoisa puhemies, hyvät naiset ja herrat, päätöslauselmaehdotus on vastaus Eurooppa-neuvoston pyyntöön viime kesäkuulta. Sopimusluonnoksen 9 a artiklassa ennakoidaan, että parlamentin kokoonpano siirretään sekundaarilainsäädännön soveltamisalaan. Tähän tarvitaan neuvoston yksimielisesti tekemä päätös parlamentin aloitteesta ja parlamentin suostumuksella. Neuvosto pyytää meitä kertomaan, miten tässä menettelyssä olisi edettävä. Se haluaisi meidän käsittelevän tätä kuumaa perunaa. Kyse on todellisesta poliittisesta haasteesta parlamentillemme. Pystymmekö laatimaan uudistuksen, joka koskee meitä itseämme? Viimeksi meitä pyydettiin tällaiseen tehtävään vuonna 2000, ja silloin parlamentti ei selviytynyt tehtävästä. Tämän takia jo perussopimus- työjärjestys- ja toimielinasioista vastaavan valiokunnan äänestys on merkittävä poliittinen saavutus. Äänestyksessä saimme laajan enemmistön: kaksi kolmasosaa lopullisessa äänestyksessä ja kolme neljäsosaa tärkeimmässä kohdassa eli jäsenvaltioiden paikkojen täsmällisten lukumäärien jaossa. Missä ongelma siis on? Ensinnäkin meidän on muistettava, että tämänhetkinen 785 jäsenen parlamentti ei vastaa enää tarkistetun Nizzan sopimuksen oikeudellista perustaa. Kyseinen 736 edustajan järjestelmä tulisi käyttöön, jos uutta päätöstä ei ole. Tähän asti jäsenvaltiot on luokiteltu valtion koon mukaan niin neuvostossa kuin parlamentissakin: yhteen todella suureen, suuriin, keskikokoisiin, pieniin ja niin edelleen. Jokaisella luokalla on sama äänioikeus neuvostossa ja sama paikkamäärä parlamentissa. Tämä on päättymässä. Uusi sopimus tuo tähän järjestelmään kahdenlaisia uudistuksia. Ensinnäkin annetaan täsmällisiä lukuja: edustajia voi olla enintään 750, ja yhdellä jäsenvaltiolla voi olla enimmillään 96, vähimmillään 6 paikkaa. Toinen muutos on periaatteellinen. Jäsenvaltioiden paikkamäärä määräytyy alenevan suhteellisuuden mukaan enimmäis- ja vähimmäispaikkamäärän väliltä. Meidän, parlamentin, on nyt määriteltävä tämä periaate, toisin sanoen valittava suhteellisuuden ja alenevuuden määrä tai toisaalta pienimpien valtioiden yliedustuksen ja suurimpien valtioiden aliedustuksen määrä. Valiokuntanne ehdottaa, että periaate toteutettaisiin käytännössä seuraavasti: ensinnäkin sopimuksen määrittämiä vähimmäis- ja enimmäislukuja on käytettävä kokonaisuudessaan. Erityisesti tämä koskee 750 paikan kattoa, jonka avulla saamme hieman joustovaraa, jotta voimme käyttää alenevaa suhteellisuutta vähentämättä minkään valtion paikkamäärää. Kyse on perustavanlaatuisesta poliittisesta valinnasta, jolle on saatava Eurooppa-neuvoston yksimielisyys. Toiseksi mitä enemmän asukkaita valtiossa on, sitä enemmän paikkoja se tietenkin saa. Kolmanneksi mitä enemmän asukkaita valtiossa on, sitä useampaa henkilöä kyseisen valtion Euroopan parlamentin edustaja edustaa. Tällä hetkellä espanjalaisedustaja edustaa yli 875 000 henkilöä, kun taas saksalaisedustaja edustaa vain 832 000 henkilöä. Toistaiseksi Saksa on kuitenkin ollut asukasluvultaan kaksi kertaa Espanjan kokoinen. Tämä kummallisuus korjaantuu, kun Espanjalle annetaan neljä lisäpaikkaa. Kaikkiaan kymmenelle valtiolle ehdotetaan lisäpaikkoja. Tiedämme hyvin, että ratkaisu on vain väliaikainen. Olisi hyvä muodostaa jonkinlainen matemaattinen kaava, jota sovellettaisiin automaattisesti tulevissa laajentumisissa. Meille ei kuitenkaan annettu tarpeeksi aikaa tällaisen kaavan muodostamiseen. Päätöslauselmassa annetaan kuitenkin suosituksia tähän kysymykseen. Samoin meidän on täytynyt turvautua ainoisiin saatavilla oleviin väestölukuihin, Eurostatin lukuihin, emmekä ole saaneet lukuja kansalaisilta itseltään. Adrian Severin käsittelee tätä kysymystä lisää. Haluamme lopuksi varoittaa kollegoitamme tarkistuksista, jotka ovat mietinnön perusperiaatteen vastaisia ja jotka saattaisivat kasvattaa suurten valtioiden etusijaa epänormaalisti pieniin nähden tai toisinpäin. Tällöin työstämme ei olisi ollut mitään hyötyä, koska ilman neuvoston yksimielisyyttä jäämme Nizzan sopimuksen 736 paikkaan. Siispä, hyvät kollegat, meidän on pidättäydyttävä valtioiden asettamista korkeammista vaatimuksista. Olemme käyttäneet iltapäivän julistaen, että olemme ainoa demokraattinen instituutio, joka puolustaa eurooppalaisten etua toisin kuin muut instituutiot kansallisen itsekeskeisyyden yläpuolella. Meillä on tänään, nyt, erinomainen tilaisuus osoittaa, että olemme sanojemme mittaisia. Suosionosoituksia
costep_2007-12-12_5_8	Hyvät parlamentin jäsenet, minun tarvitsee tuskin lisätä, että olemme kaikkien kollegoidemme tavoin hyvin järkyttyneitä tapahtuneesta, mutta haluaisin kuitenkin kehottaa välttämään ylidramatisointia. Salissa voi istua 50 hullua, mutta 700 jäsentä ei hyväksy heidän käytöstään, joten ei ole syytä yleistää, jos vain pieni kaheleiden joukko metelöi äskettäin nähdyllä tavalla. Rauhoittukaamme kaikki, ja Graham Watsonille sanoisin, ettei häiriköiden poistaminen salista ole mielestäni oikea ratkaisu. Minusta vapaa parlamentti tarkoittaa sitä, että se hyväksyy muutaman sekopään, niin ikäviä kuin he ovatkin. Suosionosoituksia
costep_2008-01-17_4_4	Arvoisa puhemies, arvoisa komission jäsen, hyvät kollegat, Internetin toinen hallintofoorumi pidettiin Riossa viime vuoden marraskuun 12.-15. päivänä, ja siihen osallistui 2 100 ihmistä kaikista viidestä maanosasta. Mukana oli Internetistä kiinnostuneita tahoja kaikilta julkisen ja yksityisen sektorin osa-alueilta. Foorumi tarjoaa suotuisat puitteet etsiä ratkaisuja tulevaisuuden TVT-ongelmiin. Yhteisen toiminta- ja kumppanuusmallin avulla on mahdollista tehdä päätöksiä tulevissa tietoyhteiskuntahuippukokouksissa omissa valtioissamme tehtävien päätösten lisäksi. Foorumi tarjoaa myös tilaisuuden arvioida avoimesti Internetin monitahoisuutta ja varautua ajoissa sen teknisiin, eettisiin ja oikeudellisiin puutteisiin, sillä EU:lle tärkeiden kysymysten lisäksi keskeisiä näkökohtia ovat digitaalisen kahtiajaon kaventaminen, ilmaisunvapaus verkossa, kulttuurien monimuotoisuus ja lasten suojeleminen. Voisin mainita myös radiotaajuustunnistuksen (RFID), jolla lyhyesti sanoen linkitetään esineet Internetiin (tavaroiden Internet), tietoverkon ylikuormittumisen riskin vuosiin 2010-2012 mennessä, erityisesti kulttuurituotteiden digitalisoinnin, henkisen omaisuuden suojaamiseen liittyvät vaikutukset ja ennen kaikkea TVT:n saatavuuden parantamisen kehitysmaissa. EU:n lainsäädäntöprosessi on todellakin ajan tasalla. Tämä on rohkaisevaa meille eurooppalaisille, mutta emme saa höllentää tahtia. Monia näistä oikeudellisista ja sääntelyä koskevista kysymyksistä kehitetään samaten televiestintäpaketin tarkistamisen yhteydessä. Näin ollen vaadin uutta, kohdennettuihin poliittisiin ja tulevaisuutta ennakoiviin toimiin perustuvaa työvaihetta. Se toteutettaisiin perustamalla eurooppalainen Internetin hallintofoorumi, johon osallistuvat kansalliset kansanedustuslaitokset ja paikallisviranomaiset. Vuoteen 2009 mennessä toteutettaisiin eurooppalainen foorumi ja kenties Euroopassa kansainvälinen foorumi, jos Liettuan vuotta 2010 koskeva hakemus hyväksytään. Valtuuskunnan päällikkönä haluan kiittää kaikkia parlamentin jäseniä, kollegoja ja virkamiehiä heidän työstään ja siitä, että he ovat olleet käytettävissä. Päätöslauselma, josta äänestämme, muodostaa etenemissuunnitelman. Olen iloinen siitä, että sillä on kaikkien parlamenttiryhmien tuki. Useammatkin parlamentin valiokunnat ovat tervetulleita tukemaan tätä toimintavaihtoehtoa, ja haluan kiittää komissiota ja pyytää sen jäseniä tukemaan komission jäsentä Redingiä. Lopuksi pyytäisin neuvostoa lisäämään asialistalleen Intian-suhteet ja New Delhissä pidettävän foorumin valmistelun, ja kehottaisin kaikkia jäsenvaltioita osallistumaan tiiviimpään yhteistyöhön.
costep_2008-04-09_20_34	Arvoisa puhemies, hyvät naiset ja herrat, jälleen kerran viime päivien aikana Saint-Nazairessa Ranskassa eräät työntekijät - tällä kertaa kreikkalaiset - jotka saksalainen alihankkija oli palkannut toiselle laivanrakennusteollisuuden alihankkijalle, jäivät ilman palkkaa. Euroopan tuomioistuimen oikeuskäytännössä on vahvistettu EU:n sisällä lähetettyjen työntekijöiden työoikeudet. Miten tehokkaita nämä oikeudet ovat, jos Euroopalla ei ole tarvittavaa lainsäädäntöä korvaamaan alihankkijoiden aiheuttamat laiminlyönnit? Emme puhu enää yksittäisistä tapauksista. Ympäri Euroopan tilauksia antavat osapuolet käyttävät yhä useammin kolmansia yrityksiä alihankkijoina muista jäsenvaltioista, ja on yhä yleisempää, että lähetetyt työntekijät eivät saa palkkaa. Kolme miestä, kolme kreikkalaista työntekijää, saivat viimeinkin palkkansa, mutta vasta kolmen viikon nälkälakon jälkeen. Emme voi pitää mahtipontisia puheita Euroopasta ja olla tekemättä mitään. On tärkeää, että luomme mahdollisimman pian tarpeelliset oikeudelliset keinot, joilla tilauksen antajat saadaan vastuuseen alihankkijoidensa laiminlyönneistä.
costep_2008-06-05_9_14	Äänestin suomalaisten kollegojeni Kyösti Virrankosken ja Ville Itälän esityksestä Euroopan unionin kolmanneksi lisätalousarvioksi vuodelle 2008 laatiman yhteisen mietinnön puolesta. Se koskee pääasiassa seuraavia asioita: Microsoft-tapauksesta kertyviä tuloja (yhteensä 849 200 000 euron sakkoja ja korkoja), virkamiesten vuoden 2007 palkkojen ja eläkkeiden odotettua pienemmästä noususta peräisin olevien säästöjen sisällyttämistä talousarvioon, eläintautien hätärahaston täydentämistä sinikielitaudin aiheuttaman kriisin vuoksi (130 miljoonalla eurolla maksusitoumusmäärärahoja ja 63 950 000 eurolla maksumäärärahoja) ja budjettikohtien luomista neljälle yhteisyritykselle maksettavia tukia varten. Ne ovat Innovatiiviset lääkkeet -aloite (IMI), Clean Sky -yhteisyritys, ARTEMIS-aloite (sulautettuja tietokonejärjestelmiä koskeva yhteinen teknologia-aloite) ja ENIAC (nanoelektroniikka-alan teknologiayhteisö), joille varataan yhteensä 257,5 miljoonaa euroa maksusitoumusmäärärahoja ja 194,6 miljoonaa euroa maksumäärärahoja seitsemännestä tutkimuksen puiteohjelmasta ja otetaan käyttöön 98 miljoonaa euroa EU:n solidaarisuusrahastosta (Kreikan metsäpaloihin ja Slovenian tulviin).
costep_2008-07-07_15_33	Arvoisa puhemies, minäkin toivotan ilahtuneena puheenjohtajavaltio Ranskan ja ministeri Jouyet'n tervetulleeksi parlamenttiin. On totta, ettei puheenjohtajavaltion edustaja tavallisesti ole läsnä maanantaina edes näiden kysymysten aikana. Aion puhua poliisin, nimittäin mellakkapoliisin, läsnäolosta parlamenttitalon edessä tänään. Kun tulin, kuljin kahden mellakkapoliisien vartioketjun läpi. Pohdin, mikä voisi olla niin suuri uhka parlamenttia vastaan, että paikalla on oltava niin suuri armada mellakkapoliiseja. Jouduin todistamaan henkilöllisyyteni kaksi kertaa. Minulta kysyttiin, miksi olin Euroopan parlamentin alueella. Ministeri Jouyet, olin hyvin hämmästynyt, koska en tunne itseäni uhatuksi täällä, vaan pikemminkin ahdistun näistä esteistä. Haluan muistuttaa, että eurooppalaisten ihmisten talon ympäröiminen mellakkapoliiseilla on outo tapa aloittaa Ranskan puheenjohtajakausi, ja painotan sitä, että haluamme tämän talon säilyvän kansalaisille avoimena ihmisten talona.
costep_2009-01-13_5_12	Arvoisa puhemies, arvoisa presidentti Giscard d'Estaing, arvoisa euroryhmän puheenjohtaja, arvoisa Euroopan keskuspankin pääjohtaja Trichet, arvoisa komission jäsen, hyvät parlamentin jäsenet, haluaisin muistuttaa teitä siitä, kun vuonna 1992 oli edelleen täysin epävarmaa, äänestäisikö Ranska Maastrichtin sopimuksen puolesta, Jacques Delors puhui yleiskokouksessa Ranskan vihreille, joiden ajateltiin mahdollisesti antavan yhden tai kahden prosentin puuttuvat kyllä-äänet. Hän totesi meille seuraavasti: Äänestäkää euroa, silloin meillä on poliittinen Eurooppa, koska jos emme rakenna poliittista Eurooppaa Euroopan valvomiseksi, ihmiset eivät hyväksy sitä, he eivät koskaan hyväksy sitä. Hän ei onnistunut vakuuttamaan meitä. Maastrichtin sopimus hyväksyttiin, mutta mitään poliittista Eurooppaa ei luotu. Juuri tämä on se ongelma, jota nyt joudumme käsittelemään. Miksi sitten vastustimme euroa siihen aikaan? Siihen oli perimmiltään kaksi syytä. Ensinnäkin meillä oli sellainen käsitys, että Maastrichtin kriteerit vetäisivät Euroopan vähintään viiden vuoden mittaiseen myötäsykliseen taantuma-ajan politiikkaan, ja toinen syy oli se, että emme pitäneet hyväksyttävänä sitä tapaa, jolla valuuttapolitiikka sisällytettiin Maastrichtin sopimuksella yleiseen talouspolitiikkaan. Euroopan keskuspankin riippumattomuuden vuoksi haluaisimme erottaa valuuttapolitiikan muista politiikan aloista. Minun on rehellisesti todettava, että vaikka en vielä nykyäänkään ole vakuuttunut Maastrichtin sopimuksesta kaikkien muiden vihreiden tavoin, jossakin määrin minua kiehtovat ne muutokset, joita talous- ja rahaliiton lainsäädäntö ja sen soveltaminen ovat käyneet läpi. On tehty kolme suurta muutosta. Ensinnäkin hintavakaus on asetettu hieman alle mutta lähelle kahden prosentin tasoa. Tällainen tavoite vaikuttaa jokseenkin järjettömältä. Nyt, kun deflaatio uhkaa maailmaa ja tilannetta pahentaa entisestään joidenkin maiden tapa leikata pikaisesti niiden ALV-prosenttia osana keynesiläistä politiikkaa, on selvää, että tavoitteen asettamista kahteen prosenttiin ei tehdä pelkästään näön vuoksi. Jos emme kykene pitämään kiinni tästä kahden prosentin tavoitteesta, vaarana on, että joudutaan asettamaan hyvin korkeat todelliset korkoprosentit. Toinen suuri uudistus on tietysti vakaus- ja kasvusopimksen uudistus, joka tehtiin vuonna 2005 ja jonka ansiosta nyt harjoitettava politiikka on kontrasyklinen, ja sen tavoitteena on vastata kriisiin. Kolmas suuri muutos se, miten asiat toimivat käytännössä. Tämä jatkuva vuoropuhelu, kuten parlamentti on korostanut, Euroopan keskuspankin pääjohtaja Trichet'n, komission jäsen Almunian, euroryhmän puheenjohtaja Junckerin ja komission puheenjohtaja Barroson välillä on tarkalleen ottaen itsessään Maastrichtin sopimuksen vastainen. Katson, että tämänkaltainen yhteistyö esimerkiksi Euroopan keskuspankin pääjohtaja Trichet'n ja komission jäsen Alumnian välillä on samanarvoinen kuin Yhdysvaltojen keskuspankin pääjohtajan Bernanken ja valtionvarainministeri Paulsonin välinen vuoropuhelu, joka on myönteisen ja toivottavan suuntauksen mukainen. Mitä on vielä tehtävä? Toteaisin yksinkertaisesti, että meidän on sovellettava perusteellisesti Maastrichtin sopimuksen hyviä asioita. Kuten useat minua ennen puheenvuoronsa pitäneet ovat todenneet, todellinen ongelmamme on valuuttakurssin määritteleminen. Valuuttakurssin asettamistehtävä osoitetaan neuvostolle. Meidän on löydettävä tapa varmistaa se, että neuvosto asettaa valuuttakurssin, joka ei ole vain jokin Euroopan keskuspankin sattumanvaraisesti päättämä korkoprosentti, vaan sen on todellakin vastattava teollisuuspolitiikkaa. Meidän on löydettävä asianmukaiset keinot tämän toteuttamiseen. Toiseksi totean, että Euroopan keskuspankin tavoitteena ei ole pelkästään pitää tasoa lähellä kahta prosenttia, vaan myös soveltaa Euroopan politiikkaa, ja tällä tarkoitan Lissabonin ja Göteborgin strategioita. Meidän on harjoitettava sellaista politiikkaa, jonka avulla voimme rahoittaa uudelleen Euroopan keskuspankin yksityislainat ja rediskontata ne, Göteborgin ja Lissabonin strategioiden mukaisesti. Lopuksi totean, että kuten jo aikaisemmin on mainittu, valvontaa on harjoitettava koko Euroopan laajuisesti, ja Euroopan keskuspankki on parhaassa asemassa tämän tehtävän hoitamiseen.
costep_2009-01-13_9_59	Genofewa Grabowskan mietinnössä suositellaan kaikkien EU:n toimielinten ja kansalaisyhteiskunnan edustajien välistä vuoropuhelua, jossa määritellään politiikat ja laaditaan lainsäädäntöä EU:n tasolla, toisin sanoen osallistuvan demokratian virallista, pakollista järjestöä unionin tasolla. Ongelma on, että osallistuva demokratia on vain julkisivu niille, jotka kieltävät todellisen demokratian: sen avulla vuoropuhelua voidaan rajoittaa aktiivisimpiin järjestöihin, jotka harvoin ovat edustuksellisimpia, ja siinä näytetään testaavan kansalaisten näkemyksiä etukäteen, jotta voidaan paremmin kieltäytyä kuulemasta heitä myöhemmin. Jos Brysselin Eurooppa haluaa kuulla kansalaisia, ottakoon se huomioon Ranskan ja Alankomaiden ei-äänen Euroopan perustuslaille ja Lissabonin sopimuksen, pelkän perustuslain jäljennöksen, hylkäämisen. Jos mielipidekyselyt otettaisiin huomioon, kuten esittelijä haluaa, lopetettaisiin neuvottelut Turkin jäsenyydestä, koska suurin osa EU:n kansalaisista vastustaa sitä. Jos on oikein kunnioittaa periaatetta, jonka mukaan päätökset pitäisi tehdä mahdollisimman lähellä kansalaisia, älköön EU enää määräilkö jokapäiväistä elämäämme. Sitten sillä olisi hieman uskottavuutta demokratiasta puhuessaan.
costep_2009-03-11_3_45	Arvoisa puhemies, arvoisa komission jäsen, hyvät parlamentin jäsenet, näinä kriisin aikoina kansalaiset odottavat EU:lta paljon. EU ei saa tuottaa heille pettymystä. Realisteina meidän on tietenkin tunnustettava, että EU:n taloudelliset varat ovat rajalliset, ja pohdittava sitä, kuinka niitä voidaan kasvattaa. EU:n on kuitenkin helpompaa toimia ja menestyä, jos se osoittaa enemmän poliittista tahtoa. Tällainen EU ensinnäkin vauhdittaa jäsenvaltioiden toimia ja pyrkimyksiä sekä noudattaa koordinoitua eurooppalaista lähestymistapaa. Elvytyssuunnitelma on ennen kaikkea työkalupakki, jolla tuetaan rakenneuudistusta. EIP:n roolia on vahvistettava. Euroopan unionin on toimittava ja laadittava selvä, innovatiivinen talousstrategia. Talouden toimijat tarvitsevat tulevaisuudennäkymiä ja oikeudellista vakautta. On tärkeää panna ensin rahoituspalvelut järjestykseen, jotta pankkilaitokset voivat hoitaa päätehtäväänsä eli rahoittaa talouskehitystä. Pankkien ja vakuutusyhtiöiden pääomavaatimuksista parhaillaan laadittavien direktiivitekstien ja luottoluokituslaitoksia koskevien asetusten on tuettava tätä tehtävää. Luottoluokituslaitoksia koskevassa tekstissä on otettava huomioon se, mitä todistetut puutteet ovat opettaneet. Meidän on myös tärkeää järjestää kiireesti EU:hun säännellyn rahoitustoiminnan valvontaa. De Larosièren ryhmän kertomuksessa esitetään hyödyllisiä ja oikea-aikaisia ehdotuksia, jotka pitäisi panna nopeasti täytäntöön. Euroopan unioni tarvitsee asianmukaista, tehokasta ja nykyaikaista teollisuuspolitiikkaa. Tältä osin meidän on sovitettava yhteen kestävän kehityksen tarve sekä se, että tarvitsemme laadukkaan teollisuuskannan luodaksemme vaurautta ja työpaikkoja. Näin kriisin aikaan on parempi, ettemme vaikeuta normaalisti toimivien alojen toimintaa laatimalla sääntöjä tai säädöksiä, joiden tehokkuutta ei ole osoitettu kunnolla. Esimerkiksi autoalalla, joka on nyt vakavissa vaikeuksissa, meidän on tärkeää pidentää asetusta, jossa säädetään ajoneuvojen jälleenmyyntiä koskevasta poikkeusluvasta ja jonka voimassaolo päättyy vuonna 2010. Meidän on myös oltava valppaina esimerkiksi neuvotellessamme Korean kanssa kahdenvälisestä sopimuksesta, koska se saattaa hyödyttää teollisuuttamme suuresti.
costep_2009-03-23_14_25	Arvoisa puhemies, arvoisat Jan Kohout ja Catherine Ashton, olen kuullut sananne. Neuvoston puheenjohtaja Kohout, te puhuitte taloudellisesta kestävyydestä. En voi olla miettimättä, tarkoittaako se muutakin kuin pelkkiä sanoja. Mitä se tosiasiassa merkitsee näinä talous- ja rahoituskriisin sekä ympäristökriisin aikoina? Mitä takuita voimme antaa? Komission jäsenen rohkaisevista sanoista huolimatta kysyn, onko Afrikan, Karibian ja Tyynenmeren kumppanimaillemme ehdottamamme hanke edelleen tarkoituksenmukainen nykytilanteessa, sillä sopimukset neuvoteltiin toisenlaisessa maailmassa. En itse usko siihen. Olemme tavanneet kansalaisjärjestöjä ja pk-yrityksiä. Vieraillessamme hiljattain Guyanassa presidentti sanoi meille: vaaditte meitä monipuolistamaan talouttamme, mutta mitä sellaisia hyödykkeitä pieni maamme voi tuottaa, jotka kykenevät kilpailemaan Brasilian tai Venezuelan kanssa? Uskon siksi, että emme saa nyt sulkea silmiämme. Puhutte yhtäältä joustavuudesta ja toisaalta WTO:n säännöistä. Olen pahoillani, mutta nämä termit ovat täysin ristiriitaisia, sillä ne edellyttävät rakennemuutosta, jonka tiedämme varsin hyvin lisäävän köyhyyttä näissä maissa. Siksi en pidä nyt sen paremmin kuin menneisyydessäkään ehdottamiamme toimia lainkaan tarkoituksenmukaisina. Olemmeko edes tarkastelleet viimeisten 40 vuoden aikana luomamme kehitysmallin tuloksia? Kuten jo sanottiin, se on epäonnistunut täysin. En usko, että onnistumme jatkossa paremmin, vaan kumppanuussopimukset vain pahentavat tilannetta, koska ne eivät sovellu globaaliin taloudelliseen, sosiaaliseen ja ympäristölliseen tilanteeseen.
costep_2009-03-23_14_7	Arvoisa puhemies, hyvät parlamentin jäsenet, mikäli sallitte, käytän hetken tämänpäiväisessä pitkässä keskustelussa tarkastellakseni tietä, jonka olemme jo kulkeneet. Palauttakaamme mieliin eräiden parlamentin jäsenten alkuperäinen kanta huolten kasvaessa Afrikan, Karibian ja Tyynenmeren maissa, talouskumppanuussopimusten kohdatessa vastustusta ja niin pohjoisen kuin eteläisenkin pallonpuoliskon kansalaisjärjestöjen lähettäessä hälyttäviä signaaleja. Vaadimme silloin, että sopimusten painopisteeksi olisi asetettava kehitys. Se on tänä päivänä ilmeistä, kuten komissiokin on toistuvasti todennut. Kuitenkin Peter Mandelson vaivautui tällöin tuskin vastaamaan meille, sillä hänen mielestään kyse oli ennen kaikkea kaupan kannustamisesta, ikään kuin pelkkä tulliesteiden poistaminen johtaisi ihmeen kaupalla kehitykseen. Meitä pidettiin kansalaisjärjestöjen manipuloimina idealisteina, ja vastapuoli loukkaantui vaatiessamme suojatoimia, sääntelyä ja julkisten viranomaisten valvontaa, mutta kuinka loppujen lopuksi kävikään? Kävi ilmi, että emme olleetkaan vastuuttomia. AKT-maiden hallitukset eivät suostuneetkaan jatkamaan neuvotteluja uhan alla. Kaupan avaamiseen liittyvät riskit eivät olleetkaan mielipidekysymys, vaan todellisia uhkia, joilla on todellisia ja välittömiä seurauksia. Tullitulojen menetys laskee valtioiden budjetteja, uuden maatalousteollisuuden asema heikkenee ja näiden maiden kansalaisten elintarviketurva vaarantuu. Toimme esiin näitä pelkoja jo kauan sitten, ennen nälkämellakoita tai rahoituskriisiä. Entä millainen tilanne on tänä päivänä? Kansainvälinen valuuttarahasto, Maailmanpankki ja Yhdistyneet Kansakunnat myöntävät nyt, että toisin kuin aluksi väitettiin, maailmanlaajuinen taantuma vaikuttaa suuresti kehitysmaihin. Myös YK:n elintarvike- ja maatalousjärjestön pääjohtaja Jacques Diouf korosti hiljattain tätä seikkaa. Hän kysyi, ilkeämmekö sanoa niin kutsutuille kumppaneillemme, että olemme valmiita käyttämään miljardeja globaalin pankkijärjestelmän pelastamiseksi, mutta emme näiden maiden nälkään kuolevien kansalaisten pelastamiseksi. Haluan olla täysin rehellinen, arvoisa komission jäsen, ja haluan tehdä kantani selväksi. Mikäli ette anna komission nimissä vahvaa ja selkeää sitoumusta ja takaa, että talouskumppanuussopimuksilla edistetään todella kehitystä, en aio äänestää niiden puolesta. Sanat sen paremmin kuin periaatejulistuksetkaan eivät ole riittäviä, sillä olemme kuulleet niitä liikaakin. Vaadimme nimenomaisia sitoumuksia, jotka haluan nimetä yksityiskohtaisesti. Talouskumppanuussopimuksia ei voida pitää riittävinä, jos niillä ei edistetä alueellista yhdentymistä ja kehitystä AKT-maissa sekä vuosituhannen kehitystavoitteiden saavuttamista. Vaatimuksemme alueellisen yhdentymisen edistämisestä on muunnettava käytännön teoiksi. Esimerkiksi Keski-Afrikassa naapurimaat ovat kritisoineet Kamerunia ja jopa tuominneet sen selväsanaisesti sen allekirjoitettua väliaikaisen sopimuksen Euroopan unionin kanssa. Alueen kahdeksasta maasta viisi on vähiten kehittyneitä LDC-maita, joilla on Maailman kauppajärjestön sääntöjen mukaisesti automaattisesti vapaa pääsy Euroopan tuontimarkkinoille ilman, että se edellyttää niiltä minkäänlaisia myönnytyksiä kaupan alalla. Voin hyvin ymmärtää näiden maiden huolia komission vaatiessa niitä avaamaan markkinansa 80-prosenttisesti Euroopan viennille. Jos siis arvoisa komission jäsen sitoutuu alueellisen yhdentymisen edistämiseen ja suurempaan joustavuuteen, joka sallii huomioida kumppaniemme erilaiset kehitysasteet, ehkäpä hän voisi kertoa meille, miksi hän ei hyväksy Keski-Afrikan ehdottamaa 71 prosentin laajuista markkinoiden vapauttamista? Toinen perustavanlaatuinen ongelma, johon odotamme vastausta, koskee Singaporen kysymyksiä. Emme voi ottaa niitä väkisin mukaan neuvotteluihin kumppanimaidemme toiveiden vastaisesti. Tässä yhteydessä haluan korostaa erityisesti julkisia hankintoja. Avoimuus on tietenkin tarpeen - ja tulen aina puolustamaan sitä - mutta voimmeko riistää AKT-mailta tämän olennaisen välineen, joka sallii niiden turvata itsemääräämisoikeutensa sekä tukea teollisuutta ja paikallisia palveluja, pakottamalla ne vapauttamaan julkiset hankinnat? Kolmas kysymys koskee palveluja. Keskustellessamme talouskumppanuussopimuksista Kamerunin kanssa komissio korosti toistuvasti, että kumppanimme itse halusivat neuvotella palveluista. Se on ehkä totta, mutta kehotan teitä suhtautumaan varauksella niihin, jotka haluavat tämän perustelun varjolla pakottaa kaikki alueet ja maat vapauttamaan palvelut ja jotka katsovat sen oikeuttavan julkisten palvelujen vapauttamisen. Arvoisa komission jäsen, odotan teiltä lujaa sitoumusta siitä, että julkisia palveluja ei käsitellä yhdenkään alueen kanssa käytävissä neuvotteluissa. Tiedämme, että tullitulojen menetys heikentää kumppanimaidemme budjetteja. Tulojen vähenemisestä kärsivät ensimmäisinä koulutus-, terveydenhuolto- ja tutkimussektori. AKT-maiden hallitukset eivät mitenkään voi hyväksyä julkisten palvelujensa kontrollin menettämistä, ja pyydän komission jäsentä antamaan vahvoja takeita tässä asiassa. Neljäs kohta, joka mainittiin jo aiemmin, koskee tarvetta varmistaa elintarviketurva. Asianmukaisten suojatoimien käyttöönoton lisäksi meidän on sallittava kumppaneidemme tukea vientiään säilyttääkseen kilpailukykynsä globaaleilla markkinoilla. Eteläisen Afrikan kehitysyhteisön alueella on esiintynyt myönteistä kehitystä tähän suuntaan. Onko komissio valmis ehdottamaan vastaavia toimia muilla alueilla? Tiedämme myös, että AKT-maiden taloudellisen tilanteen parantaminen edellyttää Euroopan unionilta valtavaa taloudellista sitoumusta sekä uusien teollisuudenalojen suojaamiseksi markkinoiden vapauttamisen haittavaikutuksilta että kumppanimaiden talouksien kilpailukyvyn kehittämiseksi. Valitettavasti poliittisen ryhmämme toistuvista suosituksista huolimatta talouskumppanuussopimusten ensisijaisena rahoituslähteenä on määrä käyttää Euroopan kehitysrahastoa. Tiedämme, ettei komissio ole menneisyydessä käyttänyt näitä rahastoja esimerkillisesti. Siksi on korostettava, että on tärkeää varmistaa rahastojen käyttäminen nopeasti ja kumppaniemme ensisijaisten tavoitteiden mukaisesti. Muistuttaisin lopuksi, arvoisa komission jäsen, että nämä sopimukset ovat olennainen osa sitä kuvaa, jonka Euroopan unioni antaa muulle maailmalle ja etenkin maailman köyhimmille maille.
costep_2009-04-02_10_154	On totisesti olemassa yksi valtio, johon Euroopan parlamentti ei koskaan suhtaudu suopeasti, vaikka se muutoin hyväksyy auliisti Kuuban, Kiinan kommunistidiktatuurin ja jopa pääministeri Erdoganin Turkin kanssa tehtäviä talous-, kauppa- ja yhteistyösopimuksia. Parlamentin enemmistö, joka toivotti Kosovon yksipuolisen itsenäisyysjulistuksen innokkaasti tervetulleeksi, vaikka Kosovo on Serbian kansakunnan historiallinen kehto, korjaa nyt politiikkansa kitkeriä hedelmiä Venäjän tukemien Abhasian ja Ossetian itsenäisyyden muodossa. Miten sitä paitsi voidaan syyttää ainoastaan Venäjää turvallisuuskysymyksiä koskevasta väärinkäsityksestä, kun venäläiset aivan luonnollisesti pitävät Naton laajentumista sen rajoille provokaationa ja uhkana? Ongelmia on luonnollisesti jäljellä. Venäjä, toisin kuin Turkki, kuuluu kuitenkin kulttuurisesti, henkisesti ja maantieteellisesti Eurooppaan. Meillä tulisi olla erityisen luottamukselliset suhteet ensisijaisesti Venäjän kanssa.
costep_2009-05-07_7_4	Arvoisa puhemies, hyvä komission jäsen, hyvät kuulijat, kuten täällä on jo todettu, Euroopan unioni hyväksyi vuonna 1999 direktiivin, jossa kiellettiin asbestin käyttö 1. tammikuuta 2005 alkaen. Käytössä oleville elektrolyysikennoille säädettiin kuitenkin vapautus niiden elinkaaren loppuun asti. Kyseisellä vapautuksella annettiin asianomaisille yrityksille mahdollisuus laatia suunnitelmat asbestin käytön lopettamiseksi, ja sitä oli tarkoitus arvioida uudelleen ennen 1. tammikuuta. Olemme nyt 18 kuukautta myöhässä, joten asiassa on edistyttävä. On totta, että REACH-asetuksen liitteen XVII muuttamisen yhteydessä komissio on ehdottanut nykyisen asbestikuitujen sekä sitä sisältävien tuotteiden käyttöä ja markkinoille saattamista koskevan kiellon laajentamista. Komissio kuitenkin sallisi jatkossakin asbestin käytön tehdaskäyttöisissä elektrolyysilaitteissa ilman takarajaa, vaikka jo nyt löytyy asbestia sisältämättömiä vaihtoehtoja ja monet yritykset käyttävät niitä. Lisäksi komissio on hyväksymässä säännöstä, jonka mukaan asbestia sisältäviä tuotteita voidaan saattaa markkinoille noudattaen järjestelmää, joka kuitenkin voi vaihdella maasta toiseen. Tätä ei voida hyväksyä, koska kyseisten tuotteiden käyttö aiheuttaa monia sairauksia asbestikuiduille altistumisen vuoksi. Näistä sairauksista kärsivien ihmisten määrä todennäköisesti myös kasvaa jatkuvasti, sillä asbestia on käytetty aivan viime vuosiin saakka. Asbestin terveysvaikutukset ovat olleet tiedossa pitkään. Lisäisin myös, että komission päätös horjuttaa joitakin REACH-asetuksen säännöksiä, kuten korvaamisperiaatetta. Näin yrityksille lähetetään väärä viesti. Tämänhetkinen talouskriisi ei riitä perusteluksi laajentamiselle. Komission kanta, jota myös enemmistö jäsenvaltioista tukee neuvostossa, on lisäksi ristiriidassa Euroopan unionin kannan kanssa, koska Euroopan unioni tavoittelee maailmanlaajuista asbestikieltoa. Vielä viimeinen seikka: Euroopan ammatillinen yhteisjärjestö väittää, ettei sitä kuultu asiassa ja että vain tiettyjen yritysten kanta kuultiin ja otettiin huomioon. Komissio taas väittää päinvastaista. Voisitteko valottaa tätä asiaa hieman?
costep_2009-09-15_11_42	Arvoisa puhemies, arvoisa puheenjohtaja Barroso, minulla on ongelma, jonka vuoksi en äänestä teidän puolestanne huomenna. Tiedätte kuitenkin, mistä on kyse, sillä ryhmäni on selittänyt asian hyvin. Kyse on poliittisesta ongelmasta. Ette ole esittänyt suunnitelmaa EU:n ympäristö- ja sosiaalipolitiikan muuttamisesta. Katson tämän kuitenkin olevan asia, joka ei voi odottaa. Kuten jäsen Daul esitti asian tyylikkäästi, oikeisto kuitenkin voitti vaalit, ja olette siksi oikealla. Tilanne on selvä. Haluaisin voida kunnioittaa komission puheenjohtajaa, mutta tähänkin liittyy ongelma: aina, kun näen teidät, ajattelen vääjäämättä vastuutanne CIA:n salaisista lennoista - ja voin vakuuttaa tämän olevan totta. Vuosina 2002-2006 Guantánamosta siirrettiin 728 henkeä Portugalin ilmatilan kautta. Toimitte ministerinä vuosina 2002-2004. Arvoisa puheenjohtaja Barroso, tästä syystä en pidä teitä uskottavana, kun julistatte, miten EU puolustaa ihmisoikeuksia. Koska haluaisin kunnioittaa teitä jatkossa komission puheenjohtajana, en odota enkä toivo kuulevani muistelmianne - riippumatta siitä, miten monelta vuodelta ne ovat - vaan odotan, että tunnustatte vastuunne tästä vakavasta, eurooppalaisia arvoja varjostavasta tapahtumasta.
costep_2009-09-15_11_60	Arvoisa puhemies, arvoisa puheenjohtaja Barroso, voinen aivan hyvin sanoa asiat suoraan: ette ole vakuuttanut ranskalaissosialisteja viidessä vuodessa ettekä onnistu vakuuttamaan meitä nyt suunnitelmalla, jossa sanankäyttönne on ylenpalttista mutta asianne tavanomaista. Miten voitte kehottaa meitä äänestämään teitä, jos haluamme moninaisuudessaan yhtenäisen Euroopan, kun juuri siksi, että haluamme tällaisen Euroopan, mielestämme olisi parempi odottaa Irlannin äänestystulosta, ennen kuin äänestämme ehdokkuudestanne? Koska teillä on jäsenvaltioiden tuki takananne, halusitte varmistaa nimityksenne ennenaikaisesti, jolloin vaadittujen äänten määrään liittyvät riskit olisivat pienemmät. Ajattelitte, että käynti parlamentissa olisi pelkkä muodollisuus, mutta sitä se ei ole. Tämä on vasta alkua, koska vastauksenne ei vastaa kriisistä kärsivien kansalaisten odotuksia. Nämä kansalaiset ovat ilmaisseet kiukkunsa toimielimiämme kohtaan heikon äänestysaktiivisuuden muodossa. Sanoitte tämän kriisin muuttaneen teitä ja esiinnytte yhtenäisen EU:n perämiehenä. Ette ole kuitenkaan onnistunut ohjaamaan jäsenvaltioita läpi aidosti eurooppalaisen elvytyssuunnitelman, ja odotamme edelleen rahoitussääntelyn edellyttämiä konkreettisia ja sitovia toimenpiteitä. Väitätte antaneenne meille takeet sosiaalipoliittisesta ohjelmasta, mutta puhutte vain uudesta asetuksesta ettekä työntekijöiden lähettämistä koskevan direktiivin tarkistamisesta. Lisäksi ette ole antanut voimakasta ettekä varsinkaan selvää lupausta julkisia palveluja suojaavasta direktiivistä. Osoitatte halveksuvanne Euroopan parlamentin jäsenten muistikuvaa tapahtumista. Emme ole unohtaneet, etteivät sosiaaliasiat ole olleet kertaakaan viimeisten viiden vuoden aikana keskeinen osa ratkaisuehdotuksia ja että hyväksytte vasta nyt tutkimuksen EU:n kunkin säädöksen sosiaalisista vaikutuksista. Tässä ennennäkemättömässä kriisissä, joka tuhoaa satoja tuhansia työpaikkoja, meidän on tehtävä kaikkemme varmistaaksemme, ettei työttömien tai työssäkäyvien köyhien määrä nouse EU:ssa vuoteen 2010 mennessä 25 miljoonaan. Tätä varten tarvitsemme teollisuuspolitiikkaa. Kriisin taltuttamiseksi kansalaisille on näytettävä esimerkkiä yhteisvastuusta. Kansalaiset eivät löydä tätä voimaa sen paremmin sanoistanne kuin EU:lle asettamistanne tavoitteista. Filosofi Walter Benjamin sanoi, että vanhaan tapaan jatkaminen johtaa katastrofiin. Teillä on vielä erittäin paljon tehtävää, jos aiotte voittaa sosialistit ja sosiaalidemokraatit puolellenne. Poliittisen johdonmukaisuuden vuoksi ja kunnioituksesta äänestäjiämme kohtaan me emme äänestä teitä.
costep_2009-09-15_3_7	Arvoisa puhemies, aivan ensiksi haluan onnitella komission jäsen Algirdas Šemetaa siitä, että hänen nimityksensä talousarviosta vastaavaksi komission jäseneksi vahvistettiin eilen. Olemme vakuuttuneita siitä, että onnistumme luomaan häneen yhtä hyvät suhteet kuin hänen edeltäjäänsä. Toivotamme hänelle myös yhtä menestyksekästä uraa politiikassa kuin mikä Dalia Grybauskaitëlla on ollut. Arvoisa puhemies, tätä hetkeä leimaavat maailmanlaajuinen kriisi, merkittävien diplomaattisten tapahtumien valmistelu sekä unionin toimielimissä vallitseva epävarmuus. Tällaisena aikana budjettivaliokunta pyrkii toimimaan yhteistyöhengessä. Kuten esittelijämme totesi, pahoittelemme leikkauksia, joita neuvosto on tehnyt komission esitykseen. Toisaalta kuitenkin ymmärrämme sen, että jäsenvaltioiden julkisen talouden tila estää niitä menemästä kovin paljon pidemmälle tänä vuonna. Kuten on todettu, vuoden 2010 on ehdottomasti tuotettava tulosta: erityisesti elvytyssuunnitelman osalta vuoden 2010 osuuden rahoituksen on oltava tasapainossa. Tiedämme, että menoja joudutaan kohdentamaan uudelleen, mutta niissä ei pidä keskittyä muihin ensisijaisiin tavoitteisiin, joista parlamentti ja neuvosto ovat sopineet jo aiemmin. Vuoden 2010 jälkeistä aikaa ajatellen parlamentti pyrkii käynnistämään yhdessä komission, neuvoston, nykyisen puheenjohtajavaltion Ruotsin sekä tulevan puheenjohtajavaltion Espanjan kanssa työt kolmessa tulevaisuuden kannalta merkittävässä asiassa. Jos asiat sujuvat Irlannissa toiveidemme mukaisesti, ensimmäinen työstettävä asia on Lissabonin sopimukseen perustuvan menettelyn täytäntöönpano, aikataulu ja työskentelytavat. Toinen on rahoituskehystä koskeva väliarviointi. Monivuotista rahoituskehystä koskeva yhteinen päätös tehtiin toukokuussa 2006, minkä jälkeen on koettu rahoituskriisi, energian, raaka-aineiden ja jopa elintarvikkeiden hintoihin kohdistuvat hyvin suuret paineet sekä ilmastonmuutosta koskevat neuvottelut. Lisäksi - valitettavasti joudun toteamaan tämän - Lissabonin strategian toteutuksessa on epäonnistuttu, ja se näkyy tänään selvästi. Näin ollen monivuotisia suuntaviivoja on tarkasteltava hyvin huolellisesti. Se onkin tulevan komission ensimmäinen tehtävä. Kolmas työstettävä asia on unionin talousarvion varoja koskeva uudistus. Tiesimme jo ennen kriisiä, ettei yksikään jäsenvaltio ollut enää halukas maksamaan Euroopan menoja. Kriisin seurauksena yksikään jäsenvaltio ei voi enää maksaa niitä. Talouden elvytykseen suuntaamamme varat ovat hädin tuskin 0,03 prosenttia unionin BKT:stä. Olemme täysin tietoisia siitä, että asia on äärimmäisen hankala mutta Euroopan parlamentti aloitti kuitenkin sitä koskevan yhteistyön kansallisten parlamenttien kanssa jo neljä vuotta sitten. Euroopan parlamentti aikookin ehdottaa keskustelujen käynnistämistä joillakin yhteistyöaloilla ensi vuonna.
costep_2009-11-23_17_29	Olen iloinen nähdessäni, miten tämä pitkäaikainen, erittäin ristiriitainen työ saadaan päätökseen. Se osoittaa televiestintäalan merkityksen taloudellisena tekijänä ja nyky-yhteiskunnan keskeisenä osana. Meidän kansalaisemme viestivät rajojen yli päivittäin, ja tavoitteenamme oli taata palvelujen laatu ja varmistaa samalla käyttäjien perusoikeuksien kunnioittaminen. Haluan onnitella Catherine Trautmannia ja neuvotteluryhmää heidän saavuttamastaan kompromissista, jossa määrätään käyttäjiä vastaan esitetyt sanktiot käsiteltäväksi etukäteen järjestettävällä kontradiktorisella menettelyllä. Lisäksi komissio oli sitoutunut takaamaan verkon puolueettomuuden ja torjumaan operaattorien kilpailun vastaiset syrjivät käytännöt. Tämä sopimus tarkoittaa sitä, että kuluttajat hyötyvät monista myönteisistä kehityskuluista, joita joistakin tiukoista neuvotteluista seurasi. Haluan erityisesti korostaa hätänumeroon (112) soittamisen takaamista ja näiden puhelujen paikantamista, parempaa käyttömahdollisuutta vammaisille, lisää tietoa sopimuksista ja laskutuksesta, varoituksia epätavallisen runsaan käytön tapauksista, kuluttajan puhelinnumeron siirron enimmäisviipeen käyttöönottoa ja tiedottamista henkilötietojen tietoturvan rikkomustapauksista.
costep_2009-12-14_18_36	Arvoisa puhemies, arvoisa komission jäsen, hyvät parlamentin jäsenet, kiinnittäisin huomionne mikroluottojen perustavanlaatuiseen merkitykseen näinä työpaikkakriisin aikoina. Mikroluotot antavat työttömälle mahdollisuuden uuteen alkuun riskin jakamisen ja rahoitusvälineiden ansiosta, mikä tekee yrittäjyydestä mahdollista. Rahoituskriisin ja myönnettyjen lainojen määrän huomattavan laskun takia kannatan Euroopan komission ehdotusta perustaa mikrorahoitusväline kaikkein heikoimmassa asemassa oleville ryhmille sekä erityisesti naisille, nuorille ja työttömille. Tuen kollegoitani Euroopan kansanpuolueen ryhmässä, joka on yhdessä muiden ryhmien - sosialistien, liberaalien ja konservatiivien kanssa - jättänyt kompromissitarkistuksia mikrorahoitusvälineen perustamiseksi mahdollisimman nopeasti niin, että se perustetaan vuonna 2010. Pyydän myös ministerineuvostoa ottamaan vastuuta nopean ratkaisun hakemiseksi työttömyyteen nykyisessä kriisitilanteessa ja kestävän ratkaisun löytämiseksi mikroluottojen rahoitukseen.
costep_2009-12-16_9_18	Arvoisa puhemies, meidän on mielestäni yritettävä esittää joitakin yksinkertaisia ideoita näihin hyvin monimutkaisiin kysymyksiin. Ensimmäinen kysymykseni on yksinkertainen: miksi me menimme Afganistaniin? Mennessämme Afganistaniin meillä oli yksi tavoite: hajottaa al-Qaidan koulutusleirit, kansainvälisen terrorismin tukikohdat, jotka uhkasivat meitä ja alueen vakautta. Nyt noita leirejä ei enää ole. Toinen huomioni on se, että pidimme siitä tai emme, lännen Afganistaniin lähettämiä joukkoja pidetään valitettavasti yhä yleisemmin miehitysjoukkoina eikä enää ystävällismielisinä joukkoina. Tämä on suuri jokapäiväinen ongelma, joka meidän on pidettävä mielessä. Kehotan niitä, jotka väittävät muuta, menemään itse katsomaan, mitä Afganistanissa tapahtuu. Kolmas seikka on se, että turvallisuustilanne on huonontunut tuntuvasti. Vuonna 2004 Kabulissa saattoi kävellä vapaasti. Nykyisin Kabul on valtava linnoitettu leiri. Jos emme ota opiksi kentällä tehdyistä operatiivisista virheistä ja käytämme viime kädessä vain vanhoja menetelmiä, tulemme näin ollen vain toistamaan nämä virheet. Mitä seurauksia kaikella tällä on? Minusta on itse asiassa tunnustettava, että olemme hajottaneet al-Qaidan - tämä on todellinen havainto - ja että meidän täytyy vetää joukot pois. Voimmeko vetää ne pois nyt heti? Emme, sillä jos vetäisimme ne pois, syntyisi epäilemättä kaaos, joka saattaisi johtaa siihen, että leirit, joita vastaan taistelemme, pystytettäisiin uudelleen. Vetäytymiseemme on tästä syystä liityttävä eräitä ehtoja. Ensinnäkin, kuten kaikki sanovat, meidän on annettava avaimet afganistanilaisille itselleen; meidän on varmistettava, että konflikti on afganistanilainen konflikti. Toiseksi, on saatava aikaan vuoropuhelu kaikkien kapinallisten kanssa, ja huomatkaa, etten sanonut talebanien kanssa, sillä sana taleban on hyvin rajoittava. Kolmanneksi, on hyväksyttävä sosiaalinen taso, joka ei ole täydellinen. Emme saa ajatella, että meidän eurooppalaisia kriteerejämme pitäisi soveltaa Afganistaniin. Tämä meidän on hyväksyttävä. Arvoisa puhemies, sotilaallisen operaation lopettaminen on aina paljon vaikeampaa kuin sen aloittaminen, ja jotta voimme lopettaa sen, meidän on pidettävä mielessä alkuperäinen tavoite, joka oli al-Qaidan leirien hajottaminen. Se on nyt tehty.
costep_2009-12-17_8_31	Äänestin vuoden 2010 talousarvion puolesta varsin innottomasti, sillä se ei vastaa tyydyttävällä tavalla Eurooppaa koetteleviin vakaviin haasteisiin - ei taloudelliseen ja yhteiskunnalliseen kriisiin, eikä myöskään ilmastonmuutokseen. Äänestin talousarvion puolesta ennen kaikkea koska halusin tukea Euroopan talouden elvytyssuunnitelmaa mikroluottoa koskevan aloitteen (25 miljoonaa euroa vuonna 2010) käynnistämiseksi ja maitoalan hätäavun (300 miljoonaa euroa) maksamiseksi. Vastaisuudessa meidän on tarkasteltava EU:n budjettikehyksen tehokkuutta, jotta yhteiset toimintaresurssimme vastaavat aidosti uudistuksiemme asettamia tarpeita.
costep_2010-02-10_10_176	Päätöslauselma sisältää joitakin merkittäviä edistysaskelia sen allekirjoittaneiden oikeistoryhmien osalta: maininta IPCC:n työstä, jossa viitataan ilmastonmuutokseen, kehotus lisätä kansalaisyhteiskunnan osallistumista Meksikon huippukokouksen työhön ja kehotus EU:lle nostaa kasvihuonekaasupäästöjen vähentämistavoitteita vuodelle 2020 ehdotettujen 20 prosentin yläpuolelle. Ne eivät kuitenkaan riitä, ja hiilimarkkinoiden ylistys tarkoittaa, että ne menettävät kaiken uskottavuuden. Etelän maille, joille meillä on ilmastovelkaa, tarjottu apu ei ole riittävää. Ehdotettu tavoite pyrkiä kohti 30 prosentin vähennystä kasvihuonekaasupäästöissä vuoteen 2020 mennessä on myös kaukana IPCC:n suosittelemasta 40 prosentista. Lisäksi puuttuu maininta Bolivian presidentin Evo Morales Ayman kansojen välisestä ilmastonmuutoksen konferenssista. Tähän päivään mennessä vain siellä on kuitenkin ehdotettu maailman kansoille, että ne tunnustaisivat ekosysteemin oikeudet ja perustaisivat ilmastotuomioistuimen.
costep_2010-02-10_10_200	Vaikka veropetoksia on torjuttava, emme saa unohtaa, etteivät petokset olisi millään tavalla yksinään voineet aiheuttaa tämänhetkistä talouskriisiä. Kyseessä on kapitalismin rakenteellinen kriisi, joka on saanut alkunsa järjestelmän logiikasta, jonka etuja Euroopan eliitti sokeasti ylistää. Äänestän tekstin puolesta, koska tuomitsen henkilökohtaisen edun tavoittelun yhteisen hyvän kustannuksella. Tämä logiikka on yhtä lailla osa veropetoksia kuin Euroopan uusliberalismia, joka on petoksia paljon enemmän vastuussa vuosituhannen kehitystavoitteiden saavuttamatta jäämisestä. Arvonlisävero, jota teksti myös tukee, on yksi järjestelmän ongelmista. Se on maailman epäoikeudenmukaisin vero, sillä se koskee kaikkia kansalaisia samalla veroprosentilla ottamatta huomioon valtavia tuloeroja, jotka ovat merkki uusliberalismista. On sääli, ettei teksti torju perusongelmaa tai pyri lopulta lisäämään yhteistä hyvää edistävää varallisuuden oikeudenmukaista jakoa Euroopan poliittiseen ohjelmaan.
costep_2010-03-08_19_6	Arvoisat puhemies ja komission jäsen, hyvät kollegat, kuten esittelijä ja komission jäsen ovat panneet merkille, tämä direktiiviehdotus on todellakin parlamentin äänestystuloksen mukainen. Euroopan parlamentin sosialistien ja demokraattien ryhmä suhtautuu kuitenkin kriittisesti tähän ehdotukseen, koska se on vaarassa kääntyä niitä henkilöitä vastaan, joita haluamme tukea. Kun halutaan keventää yritysten kuormaa, saatamme viedä heiltä avoimuuden ja luottamuksen edellytykset, jotka ovat välttämättömiä niiden hallinnalle ja niiden toiminnan dynamiikalle. Ensinnäkin katson, että meidän on oltava selvillä kynnysarvoista ja siitä, mistä mikroyhteisössä on tarkalleen kyse. Kyseessä on pieni tai keskisuuri yritys, jolla on enemmän kuin 10 työntekijää ja jonka liikevaihto on yli miljoona euroa. Ne muodostavat valtaosan yrityksistä, mitä jäsenvaltioita tarkastellaankin. Voi olla totta, että ne ovat paikallisia yrityksiä ja että ne eivät ole juuri läsnä yhteisön markkinoilla, mutta tämä ei merkitse, että niiden kirjanpitosäännöt poistetaan. Niiden on noudatettava kirjanpitosääntöjä, kun ne tekevät sopimuksia pankin tai kumppanien kanssa tai kun ne käyvät neuvotteluja verotusalan, taloudellisten ja sosiaalisten instituutioiden kanssa. Niihin sovelletaan siten kirjanpitosääntöjä ja niiden on mahdollisesti maksettava tavanomaista kirjanpitoa korkeampi hinta, jotta ne täyttävät kriteerit, joista ne eivät välttämättä selviydy. En halua, että siirrytään kohti järjestelmää, jossa velvollisuus laatia tilinpäätös määrätään Euroopan unionin yhteisen kehyksen ulkopuolelta. Tämä ei ole pelkästään kilpailua koskeva ongelma. Kyseessä on yksinkertaisesti taloudellista yhdentymistä ja yhteisön lainsäädäntöä sekä kaikkien Euroopan unionissa toimivien yritysten tasa-arvoista kohtelua koskeva kysymys. Tämän sanottuani on täysin selvää, että pk-yritysten kirjanpitovelvoitteiden yksinkertaistaminen on tarpeellista. Tähän tavoitteeseen pyritään kolmella ehdotuksella: tänään käsittelemällämme ehdotuksella, pk-yritysten tilinpäätöstietojen antamista koskevilla kansainvälisillä kirjanpitosäännöillä sekä neljännen ja seitsemännen tilinpäätösdirektiivin tarkistamisella, josta komission pitäisi tehdä pian ehdotuksia. Meille luvattiin näitä ehdotuksia vuodelle 2010. Vaikuttaa siltä, että tätä määräaikaa on pidennetty, mutta en usko, että se on tarpeeksi hyvä syy kiirehtiä ja toimia ponnettomasti näiden kolmen ehdotuksen osalta. Niillä on sama tarkoitus, mutta niitä ei ehkä toteuteta samalla tavalla, joten minun mielestäni, arvoisa komission jäsen, yrityksille olisi parempi ja selkeämpää, että annamme niille yhden yleisen vastauksen ja annamme niiden ratkaista velvoitteiden yhdenmukaistamista koskevan kysymyksen, jota kaikki toivovat pienyritysten tarpeiden todellisuuden huomioon ottaen. Nykyinen ongelma on, että komissio viivyttää näiden direktiivien tarkistamista koskevaa ehdotusta, mikä vaikuttaa haitallisesti siihen, miten käsittelemme asiaa. Kehotan sen vuoksi komissiota vauhdittamaan vuoropuhelua tästä poikkeusta koskevasta asiasta, joka tällä hetkellä jakaa sekä taloudellisia laitoksia ja talousalaa Euroopassa, ja laatimaan vaikutustenarvioinnin.
costep_2010-03-11_3_8	Arvoisa puhemies, hyvät kuulijat, useat Euroopan alueet ovat joutuneet eräiden sellaisten poikkeuksellisten luonnon sääilmiöiden kohteeksi, jotka ovat aiheuttaneet mittavia aineellisia, taloudellisia, maatalouteen ja ympäristöön kohdistuneita vahinkoja, ja lisäksi ne ovat valitettavasti vaatineet liian monen ihmisen hengen. Arvoisa komission jäsen, uskaltanen toivoa, että asiaankuuluvien surunvalitteluidenne lisäksi Euroopan solidaarisuusrahasto ja eurooppalainen toiminta, joka on tässä tapauksessa hyödyksi, voidaan panna täytäntöön nopeasti ja joustavasti sekä Ranskassa että Madeiralla, aivan kuten on - kuten jotkut ovat - muissa Euroopan maissa todenneet, jotta voisimme auttaa maanmiehiämme Vendéessä ja Charente-Maritimessa kunnostamaan heille elintärkeät infrastruktuurit ja palvelut. Olen ymmärtänyt puheistanne, että Ranskan hallitus ei ole vielä ottanut tätä asiaa kanssanne puheeksi, mistä olen hyvin yllättynyt. Minun on kuitenkin todettava, että siihen tapaan, jolla jotkut ihmiset käyttävät hyväksi näitä tapahtumia, liittyy eräitä tekijöitä, ja mielestäni ne ovat sietämättömiä. Ensimmäinen on tämä pakonomainen tarve liittää luonnonkatastrofit, joista kärsimme, niin kutsuttuun ilmaston lämpenemiseen. Mitä tahansa poliittisia tai pseudotieteellisiä väitteitä esitetäänkin, ne eivät sanele säätä ja tulvia sen enempää kuin estävät maanjäristyksiä. Toinen on järjestelmällinen syyllisten ja helppojen syntipukkien etsintä. Ranskassa sattunut Xynthia-myrskyn aiheuttama katastrofi liittyy kahden tapahtuman hyvin harvinaiseen yhdistelmään: tietenkin itse myrskyyn ja muutamiin poikkeuksellisen korkeisiin aaltoihin, jotka johtivat patojen sortumiseen. Kiistaa on käyty kaupunginjohtajien myöntämistä rakennusluvista, ja heistä on tehty henkilökohtaisesti syyllisiä heidän kunnassaan sattuneista kuolemantapauksista. Kukaan - ei departementti, alue, julkiset palvelut, kaupunkisuunnittelijat tai arkkitehdit - ei kuitenkaan vastustanut yksityishenkilöiden pyytämiä rakennuslupia. Alueen ja erityisesti pienten kuntien valittuja edustajia pidetään aivan perustellusti suuressa arvossa kansalaistensa keskuudessa. He ottavat harteilleen valtavan vastuun käytännöllisesti katsoen tyhjästä, heillä on huomattava yleisen edun taju, he selvittävät entistä monimutkaisempia tehtäviä, joista Eurooppa on osin vastuussa, ja he ovat joutuneet myös kokonaan julkisten viranomaisten hylkäämiksi. Pidän tärkeänä tämän asian painottamista täällä.
costep_2010-03-25_3_6	Arvoisa puhemies, hyvät kollegat, aluksi haluan onnitella ja kiittää esittelijä Giegoldia, joka on tehnyt korkealaatuista työtä ja osoittautunut halukkaaksi kuulemaan muiden ryhmien esittelijöitä. Tässä mietinnössä, Euroopan parlamentin vastauksessa Euroopan komission euroaluetta ja julkista taloutta koskevaan vuotuiseen lausumaan, on runsaasti analyysejä ja ehdotuksia. Sitä leimaa luonnollisesti suuressa määrin vuoden 2009 suuri tapahtuma, talous- ja rahoituskriisi, joka epäilemättä oli vakavin Euroopan unionin kohtaama kriisi sen perustamisen jälkeen. Olen oppinut tästä kriisistä kaksi asiaa. Toisaalta talous- ja rahaliitto on osoittanut tarpeellisuutensa. Euro, vakaa yhteinen valuuttamme, on toiminut todellisena rahapoliittisena kilpenämme. Euroalueeseen kuuluminen on antanut useammalle kuin yhdelle valtiolle mahdollisuuden välttää kansallisen valuutan devalvoimisen, joka olisi osaltaan pahentanut kriisin vaikutuksia. Euroalueesta onkin tullut entistä houkuttelevampi, kuten Islannin tapaus osoittaa. Lisäksi EKP:n aktiivisella ja joustavalla rahapolitiikalla on ollut merkittävä asema eurooppalaisten pankkien pinnalla pitämisessä, kun se on lisännyt luottolaitosten likviditeettiä. Ensimmäinen opetus onkin, että vaikka usein sanomme Euroopan rakentuneen kriiseille, tämä kriisi on osoittanut, että talousliitto on sekä tehokas että tarpeellinen samanaikaisesti. Tästä sain seuraavan opetuksen, joka on, että meidän on vahvistettava Euroopan unionin taloushallintoa. Tällä hetkellä ainoa todella eurooppalainen talouspolitiikka on rahapolitiikka. Budjettipolitiikan koordinointi on rajallista. Euroalueelle, jonka on määrä - kuten mietinnössäkin todetaan - kattaa kaikki Euroopan unionin jäsenvaltiot, on perustettava tehokas hallinnointi talouspolitiikan kaikkien näkökohtien osalta. Sen on alettava niin makrotaloudellisesta kuin rahoitusalankin seurannasta, ja tämän parissa me teemme kiireesti töitä Euroopan parlamentissa. Sitä on edistettävä vakaus- ja kasvusopimuksen puitteissa todellisena verotuksen koordinointivälineenä. Kriisin aikana merkittävät vähennykset tuloissa, elvytyssuunnitelman yhteydessä toteutetut verokannustintoimenpiteet ja taloudellisten vakauttajien toiminta ovat heikentäneet jäsenvaltioiden budjettitasapainoa. Julkisen velan vähentäminen on edelleen perustavaa laatua oleva sitoumus, sillä se koskee lastemme tulevaisuutta. Olkaamme ankaria, mutta myös kekseliäitä. Tarkastelkaamme uutta eurooppalaista veropolitiikkaa, harkitkaamme euro-obligaatioita ja olkaamme rohkeita Euroopan unionin taloushallinnossa.
costep_2010-05-20_6_2	Arvoisa puhemies, kiitän teitä julkilausumastanne. Haluan lisätä, että tulvien osalta unkarilaiset ystävämme ovat samassa tilanteessa kuin puolalaiset ystävämme. Tämän vuoksi ajattelemme samoin niin unkarilaisten kansalaisten kuin puolalaisten kansalaisten osalta. Suosionosoituksia Kannatan esitystänne. Kriisitilanteessa demokraattisten voimien on yhdistyttävä. Tätä ajatellen ehdotin puheenjohtajakokoukselle ennen tätä Strasbourgin istuntoa, että päätös lykättäisiin kesäkuulle, sillä olin pannut merkille tiettyjä epäselvyyksiä ja ristiriitoja. Ehdotukseni ei saanut enemmistön kannatusta puheenjohtajakokouksessa - tämä on demokraattinen parlamentti - joten olemme pyrkineet laatimaan päätöslauselman. Eilen lounasaikaan keskusteluissa ryhmissämme ymmärsimme, että aika on liian lyhyt. En halua sanoa, että työssä olisi tunaroitu, sillä se merkitsisi yksiköiden, varapuhemiesten ja työn valmistelusta vastaavien henkilöiden tekemän työn tunnustuksen epäämistä. Katsoimme kaikkien tai joidenkin valtuuskuntien johtajien kanssa, että olisi todennäköisesti parasta parlamentin imagolle saada teksti laadittua ja äänestää siitä ensi kerralla. Haluan korostaa, ettei kriisi ole ohi kesäkuuhun mennessä. Keskustelimme asiasta ja päätimme, että suurten ryhmien puheenjohtajat pyytävät äänestyksen lykkäämistä kesäkuuhun. Martin Schulz sanoi minulle - ja oli ainoa, joka niin teki - että ensinnäkin tarvitsen ryhmän enemmistön, mutta kaikki tarvitsevat ryhmän enemmistön. Emme siis keskustelleet tarkistuksista ryhmässämme eilen illalla emmekä keskustelleet päätöslauselmasta tänään, sillä ryhmä kannatti lykkäämistä, toisin sanoen sellaisen ratkaisun löytämistä, jonka parlamentti katsoo olevan kansalaisille välttämätön. Saimme myös kirjeen Guy Verhofstadtilta, ja se sai meidät päättämään pyytää yksinkertaisesti kolmen viikon lykkäystä. Tässä kriisitilanteessa pyydämme tätä lykkäystä, jotta parlamentti voi osoittaa kansalaisille, että olemme voimakas elin ja vastuullisia miehiä ja naisia.
costep_2010-06-15_5_45	Arvoisa puhemies, arvoisa komission jäsen, tämä on erittäin tärkeä kuluttajansuojaa koskeva kysymys. Äskettäinen tutkimus osoittaa, että EU:n kansalaiset uskovat, että elintarvikkeiden turvallisuustilanne on heikentynyt 10 viime vuoden aikana, ja yksi kuluttaja kolmesta ei luota vieläkään tuotteiden laatuun. Siksi elintarvikemerkintöjä on ajanmukaistettava, yksinkertaistettava ja selvennettävä Euroopan unionissa, jotta varmistetaan se, että kuluttajia suojellaan entistä paremmin. Nostaisin esiin kaksi asiaa. Kannatamme värikoodeja sillä edellytyksellä, että ne sisältävät myös viittauksen ravintoarvoon prosentteina ilmaistuna. Sen lisäksi vastustan viinien ja väkevien juomien pakollisia ravintoainemerkintöjä. Haluaisimme saada asetuksen, jolla säännellään viinejä ja väkeviä juomia, kolmen seuraavan vuoden aikana mieluummin kuin seuraavan viiden vuoden aikana, kuten Euroopan komissio on ehdottanut. Arvoisa puhemies, arvoisa komission jäsen, halusin saattaa tämän tietoonne.
costep_2010-06-15_8_107	Äänestin mielihyvin tämän tekstin puolesta. Se on suuri edistysaskel Euroopan rahti- ja muulle liikenteelle, josta nyt tulee kilpailukykyisempää ja halvempaa. Eurooppa etenee kohti eurooppalaisten rautatieverkkojen, tavaraliikennekäytävien sekä meri- ja jokisatamien välisiä parempia yhteyksiä. Tämä on tärkeä askel Euroopan rautatieliikennealan kestävässä kehityksessä, sillä nyt se kykenee vihdoin tarjoamaan todellisen vaihtoehdon lento- ja maantieliikenteelle. Jäsenvaltioita yhdistäviä kansainvälisiä käytäviä hallinnoivat vastedes rajatylittävät viranomaiset, jotka koordinoivat infrastruktuurin hallinnointia ja reittien jakamista. Kaiken huipuksi jokaiseen rautatieliikennekäytävään perustetaan keskitetty palvelupiste, mitä aktiivisesti puolustin. Tämän innovaation avulla Eurooppa pääsee eteenpäin, ja se kuvaa hyvin Euroopan tahtoa lisätä yhteistyötä ja yhdentymistä liikennealalla. Olen tyytyväinen tämän mietinnön hyväksymiseen, koska sillä vahvistetaan laajan eurooppalaisen rautateiden tavaraliikenneverkon perustaa, mitä olen jo useita vuosia vaatinut.
costep_2010-06-15_8_187	Kannatan mietintöön sisältyviä toteamuksia, joiden mukaan internet on globaali yhteinen hyödyke, jota on hallittava yhteisen edun mukaisesti. Mietinnössä korostetaan internetin merkitystä poliittisessa keskustelussa. Äänestin kyseistä asiakirjaa vastaan nimenomaan näiden osuvasti muotoiltujen periaatteiden vuoksi. Kuinka nimittäin voimme yhtäältä kehottaa noudattamaan yhteistä etua ja toisaalta vaatia jaettua julkista ja yksityistä hallintoa, joka ei estä vapaata kilpailua? Tekstissä on myönteistä se, että siinä muistutetaan yleisen edun tärkeydestä, mutta sillä saavutetaan päinvastainen lopputulos. Euroliberaali oppi merkitsee Euroopan tuhoa.
costep_2010-10-07_13_161	Ennalta varautumisen, ympäristönsuojelun ja öljyyn liittyvän toiminnan turvallisuuden ja varmuuden korkein mahdollinen taso Euroopassa ovat ensiarvoisen tärkeitä periaatteita, joiden osalta emme voi tehdä kompromisseja. Meidän on erityisesti vedettävä tarvittavat johtopäätökset Meksikonlahden katastrofista estääksemme samanlaiset tapaukset Euroopan unionin merialueilla ja rannikkovesillä. Parlamentti osoitti kuitenkin tänään tervettä järkeä hylätessään pisimmälle menevän näkemyksen, jossa vaadittiin kaiken uuden syvänmeren öljynporauksen keskeyttämistä EU:n vesillä. Kyse on eurooppalaisen öljyteollisuuden henkiinjäämisestä ja tulevaisuudesta kriisiaikana, mutta myös energiaomavaraisuuden tarpeestamme.
costep_2010-10-07_13_274	Euroopan sosiaalirahastolla on keskeinen merkitys sosiaalisessa koheesiossa, koska sillä autetaan työntekijöitä integroitumaan Euroopan eri alueille. Sen toiminta pienten ja keskisuurten yritysten, koulutuksen ja ammatillisen koulutuksen hyväksi on olennaisen tärkeää Eurooppa 2020 -strategian onnistumiselle. Euroopan sosiaalirahaston merkitystä voitaisiin kuitenkin entisestään vahvistaa. Ajanjaksoksi 2014-2020 tarkoitettujen rakennerahastojen tulevassa rakenteessa on otettava huomioon rahaston erityispiirteet. Joitakin muutoksia voitaisiin tehdä. On kuitenkin tärkeää säilyttää Euroopan sosiaalirahasto rakennerahastoja koskevien yleisten säännösten puitteissa, kuten nyt tehdään. Jos sille luodaan omat oikeudelliset puitteet, siitä seuraa vääjäämättä Euroopan politikan alojen pirstoutuminen ja hyödyttömien vaikeuksien syntyminen rahaston edunsaajille. Euroopan politiikan johdonmukaisuuden on kuljettava käsi kädessä yhtenäisellä näkemyksellä tavoitteista ja resursseista, mikä edellyttää nykyistä suurempaa yhteisvaikutusta eri välineiden välillä. Euroopan sosiaalirahaston olisi näin ollen edelleen kuuluttava rahastoja koskevien yleisten säännösten mukaiseen sääntelyyn. Siihen sovelletaan tietenkin omia sääntöjä, mutta sillä ei missään oloissa ole omaa budjettia.
costep_2010-10-07_13_294	Euroopan parlamentti on äänestänyt Euroopan sosiaalirahaston tulevaisuutta koskevan päätöslauselman puolesta. On hyvin tärkeää, että Euroopan parlamentti tukee Euroopan sosiaalirahastoa aikana, jolloin ESR asetetaan kyseenalaiseksi. Erityisesti näin toimii komission puheenjohtaja, joka haluaisi liittää sen paljon suurempaan rahastoon, johon sisältyvät tavoitteet ovat nykyistä heikommat. Päätöslauselmassa tuetaan ESR:n roolia EU:n alue- ja sosiaalipolitiikassa ja vaaditaan menettelyjä, joilla varojen jakamista yksinkertaistetaan. Nämä hyvin tiukat menettelyt eivät tosiaan helpota varojen jakamista sellaisella tavalla, joka soveltuu kansalaisten tarpeisiin. Lisäksi ne johtavat siihen, ettei määrärahoja käytetä, näin on käynyt etenkin Ranskassa, ja se on jo itsessään skandaali. Pahoittelen kuitenkin sitä, että päätöslauselmassa elvytetään muun muassa oppia koulutusjärjestelmien ajan tasalle saattamisesta ja kehotetaan mukauttamaan ne yksinomaan yritysten tarpeisiin, jotta mahdollisuudet päästä työmarkkinoille parantuisivat.
costep_2010-10-07_13_54	Äänestän tyhjää huomaavaisuudesta Linak-konsernin tanskalaisia työntekijöitä kohtaan, jotka on uhrattu globalisaation alttarille. Tilanteessa, johon Euroopan unionin puoltama uusiliberalistinen politiikka on heidät ajanut, voisi tuntea houkutusta äänestää mietintöä vastaan ottaen huomioon tämän avustuksen mitättömän määrän. Silti sekin vähä, mitä annetaan, voi helpottaa heidän kärsimystään. Se ei vähennä Euroopan globalisaatiorahaston logiikan sietämättömyyttä. Se tukee logiikkaa, jonka mukaan Linakin kaltainen johtava kansainvälinen yhtiö joutuu siirtämään toimintansa toiseen paikkaan lisätäkseen voittojaan, joiden määrää se ei edes ymmärrä ilmoittaa.
costep_2010-10-07_5_15	Arvoisa puhemies, haluaisin kiinnittää huomionne, hyvät kollegat, tämän päätöslauselman yhteen näkökulmaan, joka on keskeinen ja sangen tärkeä minulle ja joka todella osoittaa alueellisen yhteenkuuluvuuden koko merkityksen. Haasteena on määritellä paras väline, jonka avulla voimme mitata Euroopan alueiden kehityksen tilaa mahdollisimman tarkasti ja saada käyttöömme parhaan päätöksiä tukevan välineen, erityisesti EU:n rahastojen tukikelpoisuutta koskevissa päätöksissä. Siinä on kyse poliittisesta kompassista, joka ohjaa meitä kohti tätä alueiden kohdennettua kehittämistä, lainatakseni päätöslauselmaesitystä, kohti tätä kattavaa lähestymistapaa. Mikä on tämä opas, jolle alueellista yhteenkuuluvuutta koskevat toimemme on perustettava? Nyt meillä on vain yksi indikaattori, bruttokansantuote, joka on erinomainen indikaattori ja erinomainen väline talouskasvun ja vaurauden tuottamisen mittaamiseksi. Aluekehityksen kysymykset eivät kuitenkaan rajoitu bruttokansantuotteen kasvattamiseen. Ihmisten hyvinvointia ei voida ilmaista vain taulukkona tai käyränä. Jos voitaisiin, saattaisimme päätyä indikaattoriin, joka antaa vain vääristyneen, osittaisen ja siten yksipuolisen näkemyksen. Alueiden kestävää kehitystä - joka on, haluaisin huomauttaa, yhteinen tavoitteemme - koskevan tavoitteen kannalta asianmukaisten alueellista yhteenkuuluvuutta koskevien toimien edistämiseksi bruttokansantuotteen mittaria on täydennettävä muilla mittausvälineillä, erityisesti yhteiskunnan ja ympäristön aloilla. On voitava arvioida työttömyystasoa, epävarmaa työllisyyttä, koulutusta, terveyttä, ympäristön laatua, ilman ja veden laatua, luonnonvarojen suojelua, peruspalvelujen saatavuutta ja niin edelleen. Johtopäätöksenä meidän on siis tehtävä kaikkemme saadaksemme aikaan bruttokansantuotteen lisäksi monia yhteiskuntaan ja ympäristöön liittyviä indikaattoreita edistääksemme koheesiopolitiikkaa, jonka tavoitteena on kestävä kehitys, joka perustuu taloudellisten tekijöiden, sosiaalisten tekijöiden ja ympäristön kolmeen pilariin.
costep_2010-10-18_13_30	Arvoisa puhemies, emme sanoneet, että kannatamme kaksoisstandardeja. Euroopan komissio on antanut ehdotuksen 18 viikosta. Me ehdotamme yhdyskäytävälausekkeen käyttöönottoa. Se on täysin mahdollinen perusta, mutta on olemassa ero sen välillä, mikä on mahdollista, ja sen utopistisen ajatuksen välillä, että ehdotetaan 20 viikkoa täydellä palkalla; sen välillä, mikä on toteuttamiskelpoista, ja sen välillä, mitä parlamentissa voidaan luvata, mitä neuvosto tai kansalliset parlamentit eivät hyväksy. Jos äänestämme keskiviikkona Edite Estrelan mietinnön ja 20 viikon puolesta, Euroopan parlamentti kielletään kolmesti: ensimmäisen kerran parlamentin kieltää neuvosto, joka ei voi antaa tukeaan - jäsenvaltiot eivät voi antaa tukeaan - toisen kerran kansalliset parlamentit - kansalliset parlamentit eivät voi omine talousarvioineen antaa tukeaan - ja kolmannen kerran naiset, kun he käsittävät, että olemme tehneet työtä heitä vastaan.
costep_2010-10-20_7_151	Parlamentti äänesti juuri ensimmäisessä käsittelyssä, että äitiysvapaa pidennetään vähintään 20 viikkoon kaikkialla Euroopassa, siitä maksetaan täysi palkka suurituloisia lukuun ottamatta ja että isillä on mahdollisuus ottaa vähintään kahden viikon vapaa lapsen synnyttyä. Tämä on voitto sosiaalisen Euroopan kannattajille ja askel kohti miesten ja naisten välistä tasa-arvoa Euroopassa. Osa oikeistosta käytti näistä toimista aiheutuvia tulevia kustannuksia tekosyynä hylätä nämä edistysaskeleet. Kuitenkin se, että vanhempia autetaan sovittamaan yhteen perhe- ja työelämä, helpottaa vanhempien paluuta työhön, edistää syntyvyyttä Euroopassa ja turvaa äitien ja pienten lasten terveyden. Parlamentin vasemmisto, esittelijänä toimivan portugalilaisen sosialistin Edite Estrela johdolla, pysyi vahvana, Euroopan oikeisto oli jakaantunut, joten edistykselliset toimet pääsivät voitolle. Nyt on voitettava taistelu neuvostossa, jossa useat valtiot uhkaavat estää tämän direktiivin. Kansallisten parlamenttien pitäisi ottaa tämä asia esille ja ottaa yhteyttä hallituksiinsa, jotta hallitukset eivät kumoa sitä, mitä Euroopan parlamentti ehdottaa kansalaistensa oikeuksia suojelevaa Eurooppaa varten.
costep_2010-11-25_9_195	Vaikka Euroopan unionilla on johtava asema vaihtoehtoisen energian tuotannossa, olemme edelleen aivan liian riippuvaisia fossiilisista polttoaineista, erityisesti öljystä. Tällä riippuvuudella on kansainvälisiä seurauksia, sillä useimmat fossiilisen polttoaineen lähteet ovat Euroopan unionin ulkopuolella. Lissabonin sopimuksessa Euroopan unionille on luotu uusia toimivaltuuksia, jotka muodostavat äärettömän tärkeän toimivaltuuksien alan. Vastauksena tähän parlamentti on hyväksynyt kaudelle 2011-2020 energiastrategian, jota olen tukenut. Strategiassa rohkaistaan alan investointeja ja edistetään uusiutuviin energialähteisiin keskittyviä aloitteita. Tavoitteena on luonnollisesti toimitusvarmuuden takaaminen Euroopan unionissa, mistä syystä tällä hetkellä unionin kaasu- ja öljyputkien hallintaa pidetään tärkeimpänä painopisteenä. Tämän vuoksi strategiassa käsitellään paitsi lyhyen aikavälin energian toimitusvarmuuteen liittyviä tarpeita, myös ennakoidaan tulevia eurooppalaisia energia-alan vaatimuksia.
costep_2010-11-25_9_311	Yannick Jadotin mietinnössä muistutetaan, että tuotteiden ja palvelujen kauppa aiheuttaa noin 20 prosenttia maailman kasvihuonekaasupäästöistä, mikä on otettava huomioon ilmastonmuutoksen torjunnassa. Euroopan unioni harjoittaa kunnianhimoista ilmastopolitiikkaa, mutta tämä poliittinen painopiste on otettava huomioon myös kauppapolitiikassa. Pidän esittelijän tavoin valitettavana sitä, että valtiot, jotka tukevat energiahintoja ja laiminlyövät hiilidioksidipäästöjä koskevien rajoitusten ja kiintiöiden käyttämisen, saattavat saada kilpailuetua. On harmillista, ettei tällaisia valtioita kiinnosta liittyä monenvälisiin ilmastonmuutossopimuksiin ja että ne lisäävät näin epäoikeudenmukaista kilpailua. Euroopan unionin kauppapolitiikka ei ole tavoite itsessään, vaan sen on pysyttävä poliittisena sääntelyvälineenä. Meidän on varmistettava oikeudenmukainen kilpailu, emmekä saa antaa ilmastonmuutoksen torjuntatoimiemme haitata maailmankauppaa.
costep_2010-12-15_18_9	Arvoisa puhemies, arvoisa varapuheenjohtaja ja korkea edustaja, hyvät parlamentin jäsenet. Norsunluurannikolla on juuri pidetty vaalit. Kansainvälinen yhteisö hyväksyi sen, että Laurent Gbagbon hallinto lykkäsi niitä vuosi vuoden perään. Myöhemmät raportit varoittivat monia meistä niistä vaikeuksista, jotka nyt joudumme kohtaamaan, mutta syvällä sisimmässämme toivoimme, että demokratian henki voittaisi maassa, joka on kärsinyt paljon hedelmättömistä ja järjettömistä kiistoista, jotka ovat koskeneet erityisesti Norsunluurannikon kansalaisuuden käsitettä. Kansainvälinen yhteisö ja etenkin Euroopan unioni, korkean edustajan Catherine Ashtonin johdolla ja kollegani Christian Predan välityksellä, ryhtyivät toimiin varmistaakseen, että vaalit käytiin parhaissa mahdollisissa olosuhteissa, avoimesti ja ilman väkivaltaa. Tämä ansaitsee kiitoksen. Kun otetaan huomioon vaalikampanjan aikana vallinnut rauha ja ehdokkaiden välinen keskinäisen kunnioituksen ilmapiiri, meillä oli syytä toivoa, että kaikki osapuolet olisivat hyväksyneet tuloksen. Nyt väistyvä presidentti on kuitenkin valitettavasti torjunut demokraattisen äänestystuloksen. Huomenna äänestän siksi muiden parlamentin jäsenten tavoin sen puolesta, että Laurent Gbagboon vedotaan, jotta hän myöntäisi, että se, mikä hänestä näyttää onnen kääntymiseltä tai salaliitolta, on tosiasiassa yksinkertaisesti kansan enemmistön tahto. Hän ei voi roikkua vallassa kyseenalaistamatta omaa historiaansa vapaustaistelijana: Euroopassa asuessaanhan hän esiintyi miehenä, joka oli saanut palautettua maahansa vapauden ja demokratian. Yhdistyneiden Kansakuntien edustaja Norsunluurannikolla tarttui rohkeasti tehtäväänsä ja ilmoitti vaalituloksen. AKT:n ja EU:n yhteisen edustajakokouksen ensimmäisenä varapuhemiehenä haluaisin lisäksi huomauttaa, että edustajakokouksemme hyväksyi Kinshasassa 3. joulukuuta julistuksen, jossa tuomittiin ankarasti Norsunluurannikon perustuslakineuvoston päätös mitätöidä tulokset. Tämä julistus tukee sitä selkeää ja yksiselitteistä kantaa, jonka Länsi-Afrikan talousyhteisön (ECOWAS) ja Afrikan unionin jäsenvaltioiden johtajat olivat jo omaksuneet. Tällä hetkellä Laurent Gbagbon hallintoa eivät halua hänen maanmiehensä; sitä eivät myöskään tue naapurimaat eikä sitä hyväksy kansainvälinen yhteisö. Siksi hänen on korkea aika hyväksyä Alassane Ouattaran, Norsunluurannikon demokraattisesti valitun presidentin voitto; Ouattaran on voitava mahdollisimman pian ottaa vastaan vastuulliset tehtävät, jotka hänen kansalaisensa ovat hänelle uskoneet. Arvoisa puhemies, arvoisa korkea edustaja, hyvät parlamentin jäsenet, haluaisin lopuksi pyytää Euroopan unionia käytettävissään olevin keinoin tarttumaan tehtäväänsä ja taivuttelemaan Laurent Gbagbon ja hänen laittoman hallituksensa hyväksymään, että peli on pelattu. Emme hyväksy sitä, että hänen itsepäisyytensä suistaa Norsunluurannikon kaaokseen.
costep_2010-12-15_6_3	Arvoisa puhemies, Euroopan unioni avautuu tänään osallistuvalle demokratialle. Se ei ole vielä suoraa demokratiaa, kansalaiset eivät tee päätöksiä itse, mutta he kuitenkin saavat oikeuden kysyä suoraan, julkisesti, valtavana joukkona, niiltä, jotka tekevät päätöksiä EU:ssa, hallitustensa ja vaaleilla valittujen edustajiensa yli. Tästä lähtien kansalaisilla on samat poliittista aloitetta koskevat valtuudet kuin tällä ministerineuvostolla ja Euroopan parlamentilla. Olemme hyötyneet, kuten Zita Gurma sanoi, komission jäsenen Šefčovičin ja hänen ryhmiensä tekemästä erinomaisesta valmistelutyöstä ja puheenjohtajavaltio Belgian älykkäästä ja tehokkaasta tuesta. Parlamentin osalta tämä teksti on neljän esittelijän työn tulosta, neljän joukon, te mukaan luettuna, arvoisa puhemies. Läsnäolonne on meille kunnia. Halusimme saada aikaan mahdollisimman yksinkertaisen, mahdollisimman kansalaisystävällisen menettelyn yleisölle. Kuka voi osallistua? Kansalaiset, eli luonnolliset henkilöt, kaikki kansalaiset, myös, mahdollisesti vaaleilla valitut edustajat, mutta vain EU:n kansalaiset. Perussopimus ei jätä siitä mitään epäilyä. Oikeus osallistua kansalaisaloitteeseen on jälleen yksi uusi erioikeus, jonka kansalaiset saavat koko EU:ssa. Kuka voi käynnistää aloitteen? Tarvitaan vain seitsemän kansalaista järjestelytoimikuntaa, ei 300 000:a, kuten komissio ehdotti, eikä 100 000:a, kuten neuvosto suunnitteli, seitsemän kansalaista seitsemästä eri maasta, mikä tarkoittaa neljäsosaa jäsenvaltioista. Keneltä voi saada tietoja, jos haluaa käynnistää aloitteen? Komissio julkaisee itse oppaan kansalaisaloitteesta ja perustaa erikoistuneen yhteyspisteen. Millainen menettely on? Erittäin yksinkertainen. Yksi pyyntö aloitteen rekisteröimiseksi ja sen hyväksyttävyyden tarkistamiseksi. Entä hyväksyttävyyden perusteet? Perussopimukset, koko perussopimus eikä mitään muuta kuin perussopimus, mukaan luettuna perusoikeuskirja. Mitä tukea aloitteeseen voidaan käyttää? Mitä tahansa tukea: poliittista, taloudellista, paikallista, kansallista, eurooppalaista, kansainvälistä, etujärjestöjä, kansalaisjärjestöjä, kirkkoja ja niin edelleen. On vain yksi ehto: täydellinen avoimuus. Niiden, joita pyydetään allekirjoittamaan, on tiedettävä, mitä aloitteen takana on. Kansalaisten on siis kannettava vastuunsa. Minkälaiset ovat allekirjoitusten keräämisen muodollisuudet? Uskomattoman yksinkertaiset. Allekirjoitukset paperilla mutta myös Internetin kautta. Tietysti vain jäsenvaltiot voivat valvoa niitä, mutta olemme olleet huolellisia, kuten Zita Gurmai sanoi, ja varmistaneet, että lomakkeet yhdenmukaistetaan mahdollisimman hyvin. Pitkällä aikavälillä on todellinen yksi eurooppalainen järjestelmä, joka on otettava käyttöön kaikissa 27 jäsenvaltiossa, ja kolmannes jäsenvaltioista on jo valmistautunut siihen. Lopuksi, mitä ovat poliittiset tulokset? Tässä kohdassa parlamentti on ollut hyvin vaativa. Perussopimuksen mukaisesti komissio on todellakin ainoa, joka voi päättää, seuraako menestyksellistä aloitetta lainsäädännöllinen jatkotoimi. Komissiota on siksi suojattava poliittiselta painostukselta, jolla pyritään lisäämään lainsäädäntöä, kun unioni jo muutenkin sääntelee liikaa. Kansalaisia on kuitenkin samaan aikaan suojeltava vaaralta, että mitään poliittisia jatkotoimia ei tule, jos komissio katsoo täydentävän lainsäädännön epäasianmukaiseksi. Siksi luodaan kaksi uutta oikeutta hyödyttämään menestyksellisten aloitteiden laatijoita: oikeus esittää komissiolle aloitteensa ja oikeus julkiseen kuulemiseen, joka voidaan järjestää itse Euroopan parlamentissa. Lyhyesti, tässä meillä on yksinkertainen, innovatiivinen ja demokraattinen menettely. Nyt on kansalaisten vuoro puhua. Suosionosoituksia
costep_2011-01-19_10_16	Arvoisa puhemies, Euroopan yhtyneen vasemmiston konfederaatioryhmä / Pohjoismaiden vihreä vasemmisto ei osallistunut tänään käsiteltävään päätöslauselmaan. Me tietysti tuomitsemme kaikki terroriteot riippumatta siitä, keitä tekijät tai uhrit ovat ja missä ne tehdään. Ryhmämme jäsenet kuitenkin uskovat lujasti maallisiin periaatteisiin ja maalliseen yhteiskuntaan. Siksi tuomitsemme luonnollisesti jumalanpilkan. Se tarkoittaa, että uskomme lujasti ajatuksenvapauteen, omantunnonvapauteen ja uskonnonvapauteen, joka sisältää vapauden uskoa tai olla uskomatta, valita uskontonsa, vaihtaa uskontoa ja harjoittaa vapaasti valitsemaansa uskontoa riippumatta siitä, mikä uskonto se on. Se tarkoittaa myös, että olemme sitoutuneet lujasti uskonnon ja politiikan erottamiseen ja tuomitsemme fundamentalismin nousun Euroopassa ja muualla, sillä se on usein vastaus yhteiskunnalliseen levottomuuteen ja yleisen politiikan kyvyttömyyteen käsitellä sitä. Uskomme, että tämä päätöslauselma on askel väärään suuntaan. Lyhyesti sanottuna katson, että se on tasapainoton, erityisesti verrattuna ryhmäni esittämään esitykseen. Meidän mielestämme tässä päätöslauselmassa annetaan käsitys, että kristitty Eurooppa, tai Euroopan kristitty yhteisö, on ryntäämässä kristittyjen avuksi kaikkialla maailmassa. Meidän mielestämme se ei ole oikea tapa torjua näiden nurkkakuntaisten asenteiden nousua.
costep_2011-02-03_9_131	Euroopan parlamentin jäsenet ovat äänestäneet päätöslauselmaesityksen puolesta tukeakseen Geneven sopimusta, jolla on määrä lopettaa banaanisota. Todellisuudessa tämä sopimus uhkaa suoraan kaikkia eurooppalaisia tuottajia mutta etenkin Ranskan merentakaisia tuottajia, kun lisäksi eri Latinalaisen Amerikan maat ovat jo neuvotelleet uudelleen saadakseen lisävähennyksiä tai edes nollakiintiöitä. Tämä skandaali osoittaa, että puhumattakaan siitä, että niillä olisi ratkaistu tämä asia, ne ovat aukaisseet uuden Pandoran lippaan, jonka myötä kauppaehdot saavat meidät vielä hieman enemmän sekaisin banaanialan lisäksi myös muihin maataloustuotteisiin liittyvillä aloilla. Koska EU ja Ranska katsotaan maailman runsaudensarviksi, ne on sidottu käsistä ja jaloista ja jätetty markkinoidemme täysimääräisen vapauttamisen armoille, mikä tapahtuu globalistisia ja ultraliberaaleja EU:n puolustajia tottelevien poliittisten johtajien rikollisella suostumuksella. Tullien vähentämisen sijasta meidän pitäisi laatia järkevää protektionistista politiikkaa taloudellisille rajoillemme. Se on yksi ratkaisuista, kansainvälisen kauppasodan ytimessä, jolla suojellaan ranskalaisia viljelijöitä ja maanviljelytöitä, erityisesti merentakaisilla alueilla, joilla taloudellinen ja yhteiskunnallinen tilanne on jo riittävän katastrofaalinen.
costep_2011-02-16_11_7	Arvoisa puhemies, hyvä komission jäsen, samalla tavalla kuin vuonna 2008 maatalouden raaka-aineiden hinnat ovat nyt maailmanmarkkinoilla huiman korkeat. Olemme vain kolmen prosentin päässä vuoden 2008 tasosta. Tuotannon väheneminen tietyillä perinteisillä vientialueilla ilmastonmuutoksen vuoksi, viljan käyttäminen biopolttoainetuotantoon ja hintojen nousua kiihdyttävä taloudellinen keinottelu ovat syynä tähän tilanteeseen, kuten kansainvälisen valuuttarahaston IMF:n ja Ranskan viranomaisten raportit osoittavat ja myös komissio on todennut. Tämän uuden elintarvikekriisin seuraukset vaativat raskaan veron niiltä 1,2 miljardilta ihmiseltä maailmassa, joiden on tultava toimeen alle 1,5 Yhdysvaltojen dollarilla päivässä. Lokakuun jälkeen köyhyysrajan alapuolella elävien joukkoon on liittynyt 44 miljoonaa ihmistä lisää. Kun G20-maiden kokoukseen on vain kaksi päivää, mitä Eurooppa odottaa, ennen kuin se ryhtyy vastaaviin toimenpiteisiin, joita Yhdysvallat on puoltanut? Yhdysvaltojen hallinto on vaatinut 13. tammikuuta 2011 lähtien rahastojen aseman rajoittamista ja avoimuutta maataloushyödykemarkkinoilla. Tämä on ensimmäinen askel kohti keinotteluhalujen vastustamista. Vaikutus eurooppalaisiin maanviljelijöihin on myös dramaattinen. He eivät enää pysty ruokkimaan eläimiään. Sadat tilat ovat tehneet konkurssin. Viisi vuotta sitten vehnän hinta oli 100 euroa tonnilta, ja nyt siitä käydään kauppaa lähes 300 eurolla. Tämä on aivan uusi tilanne. Komissio vaatii maanviljelijöitä sopeutumaan markkinoiden signaaleihin. Sen kannattaisi nyt noudattaa omaa neuvoaan. Tämän kriisin kohdalla Euroopan unioni ei voi odottaa vuoteen 2014 asti ratkaisujen löytämiseksi. Kriisi on kohdattava, ja siksi ehdotan kolmea käytännön toimenpidettä. Ensinnäkin asiaankuuluvissa maissa pitäisi luoda heti viljavarastoja, jotka ovat viljelijöiden käytettävissä tuetulla hinnalla. Toiseksi maanviljelijöille maksettava lihanhinta pitäisi indeksoida. Kolmanneksi vuonna 2011 on luotava mekanismi, jolla osa viljatukeen osoitetusta avusta siirretään karjankasvatukselle.
costep_2011-03-09_11_213	Olemme juuri hyväksyneet suurella ääntenenemmistöllä romaniväestön osallistamista koskevan EU:n strategian. Tämä vahva poliittinen signaali vahvistaa sen, että Euroopan unioni on selvillä vastuustaan tätä Euroopan suurinta ja vainotuinta vähemmistöä kohtaan. Euroopan unionin ja jäsenvaltioiden on puututtava romaneihin kohdistuvaan häpeälliseen erotteluun päättäväisesti. Tässä mietinnössä korostetaan romanien perusoikeuksien kunnioittamisen merkitystä ja erityisesti oikeutta koulutukseen. Syrjäytymisriskin välttämiseksi on myös tärkeää toteuttaa tehokasta työhön pääsyä koskevia innovatiivisia toimia ja antaa romaneille, joista suurimmalla osalla on vakinainen asuinpaikka, mahdollisuus ihmisarvoiseen ja kohtuuhintaiseen asumiseen. EU:lla on tähän tarvittavat varat. Ne on käytettävä romaneja hyödyttävällä tavalla. Euroopan komission on nyt laadittava tässä mietinnössä tehtyihin ehdotuksiin perustuvat lopulliset säännökset noudattaen johdonmukaisesti toissijaisuusperiaatetta ja pyrkien yhteen tavoitteeseen: varmistamaan, että romaneista tulee täysivaltaisia Euroopan kansalaisia.
costep_2011-03-24_7_173	Persianlahden alue on monista eri syistä Euroopan unionille strategisesti merkittävä, erityisesti energiatoimitusten osalta. Euroopan unioni haluaa aloittaa tiiviimmän yhteistyö Persianlahden yhteistyöneuvoston (GCC) - alueen kuudesta rikkaimmasta maasta koostuvan järjestön - kanssa tekemällä vapaakauppasopimuksen, joka on tuon prosessin keskeinen osa. Äänestin tämän mietinnön puolesta, koska siinä valmistellaan maaperää unionin ja GCC:n tulevalle yhteistyölle. Kollegani Dominique Baudisin ehdottama päätöslauselma kattaa kyseiselle kumppanuudelle merkittävät kysymykset, kuten vähemmistöjen oikeudet, naisten oikeudet, omantunnon- ja ilmaisunvapauden, mutta myös tuen Israelin ja Palestiinan rauhanprosessille ja strategisen kumppanuuden alat, kuten tutkimuksen, koulutuksen ja fossiiliset ja uusiutuvat polttoaineet, ja se on saanut aikaan laajan yksimielisyyden poliittisten ryhmien keskuudessa. Viimeaikaiset tapahtumat Bahrainissa ovat kuitenkin aiheuttaneet huolta siitä, onko mietintö riittävän ajankohtainen. Kaikkien osapuolten hyvä tahto on saanut aikaan neuvotteluja joistakin erinomaisista suullisista kompromissitarkistuksista ja tehnyt tästä mietinnöstä ajankohtaisen ja taannut, että kuukausien kova työ ei ole mennyt hukkaan.
costep_2011-03-24_7_222	Euroopan parlamentin ja neuvoston 24. marraskuuta 2010 antamalla asetuksella 1. tammikuuta 2011 perustetun Euroopan arvopaperimarkkinaviranomaisen (EAMV) avulla on tarkoitus auttaa ylläpitämään Euroopan unionin rahoitusjärjestelmän vakautta suojaamalla rahoitusmarkkinoiden eheys, avoimuus, tehokkuus ja asianmukainen toiminta ja vahvistamalla sijoittajansuojaa. EAMV on nimittänyt saksalaisen Verena Rossin, Englannin pankin entisen ekonomistin, ensimmäiseksi toimitusjohtajakseen. Euroopan parlamentin on äänestettävä tämän nimityksen puolesta, jotta se tulee voimaan. Itse äänestin Verena Rossin nimittämisen puolesta.
costep_2011-03-24_7_382	Japani on nyt sokissa. Luonnonkatastrofin jälkeen sitä koettelee ydinonnettomuus toisensa jälkeen. Tämä on Japanin vakavin kriisi sitten toisen maailmansodan. Uhreja on kymmeniä tuhansia, ja aineelliset vahingot ovat huomattavat ja niitä on yhä vaikea arvioida määrällisesti. Euroopan unionin toimien on oltava tämän kriisin vakavuuden mukaisia. Japani tarvitsee kiireesti apua. Kehotamme komissiota ajamaan eteenpäin ja koordinoimaan Euroopan unionin solidaarisia toimia. Euroopan toiminnan on oltava selkeää, nopeaa ja tehokasta lyhyellä ja pitkällä aikavälillä. Fukushiman voimalan osalta Euroopan unionin hermostuneisuus on oikeutettua. Euroopan unionin toimeenpanevan elimen on vastattava tähän kehottamalla tekemään riippumattomia ja avoimia riskianalyyseja Euroopan koko ydinvoimainfrastruktuurista. Lopuksi, emme voi sivuuttaa kollektiivista pohdintaa energiapolitiikastamme. Edellytämme Euroopan unionilta kunnianhimoisia ja lopullisia päätöksiä energiansäästöstä, uusiutuvista energialähteistä ja energiatehokkuuskriteeristä samoin kuin eurooppalaisesta tutkimuksesta, jonka rahoitus on usein selvästi alle 3 prosenttia BKT:stä.
costep_2011-04-04_23_2	Arvoisa puhemies, arvoisa komission jäsen, hyvät kollegat, haluan aluksi kiittää vilpittömästi kaikkia niitä, joiden kanssa minulla on ollut tilaisuus käsitellä tätä asiaa. Kaikki panokset ovat olleet avuksi mietinnön laatimisessa ja kaikkien poliittisten ryhmien yhteistyön ansiosta - olen erityisen kiitollinen varjoesittelijöille -, meillä on tänään käsiteltävänä johdonmukainen teksti, jolla on vahva sanoma. Euroopan unionin sijoituspolitiikka on käännekohdassa ajankohtana, jolloin meidän on käytettävä Lissabonin sopimuksella meille annettua uutta toimivaltaa voidaksemme vastata kahteen haasteeseen. Ensinnäkin EU:n liikeyrityksille on annettava niiden tarvitsemat välineet tehdä laadukkaita ulkomaisia sijoituksia pitkäaikaista tukea antavan oikeudellisen kehyksen suojelemina. Toiseksi EU:n on vahvistettava asemaansa maailman johtavana ulkomaisten suorien sijoitusten edunsaajana. Sen on annettava itselleen välineet valvoa sijoituksia, jotta voidaan kannustaa kestävään kehitykseen, jonka avulla luodaan laadukkaita työpaikkoja. Mietinnöstä äänestäminen on toimielimemme ensimmäinen virallinen kannanotto Lissabonin sopimuksen voimaantulon jälkeen, ja parlamentti ottaa siinä täysimääräisesti itselleen uuden tehtävänsä toisena lainsäätäjänä kaupan sääntelyn alalla. Se esittää painopisteensä ajankohtana, jona ensimmäiset neuvottelut sijoitusten suojaamisesta on määrä aloittaa. Kannanotto on olennaisen tärkeä, koska sillä on tarkoitus välittää kansalaisten huolenaiheet. Kansalaiset ovat yhä kiinnostuneempia kauppa-asioista, ja meidän on tuettava heitä. Nykypäivän maailmassa ristiriitoja esiintyy myös kaupan yhteydessä, joten ulkomaille sijoittavien yritystemme suojelun on oltava ensisijaisen tärkeää. Kansainvälisiä sopimuksia on tehty sijoittajien suojelemiseksi häikäilemättömiltä ja perusteettomilta pakkolunastuksilta ja piilolainsäädännöltä, jonka tavoitteena on yksinkertaisesti poistaa sijoittajat tuolta tai tältä markkinalta. Tämä ensisijainen tavoite on säilytettävä. Vaikka Eurooppa on yksi maailman avoimimmista markkinoista, tärkeimpien kumppanien kanssa on palautettava tasapaino, jotta eurooppalaiset liikeyritykset voivat hyötyä tasa-arvoisista toimintaedellytyksistä. Tätä ehdotetaan mietinnössä, jossa korostetaan, että tuleviin sopimuksiin on sisällytettävä syrjimättömyyden sekä oikeudenmukaisen ja tasa-arvoisen kohtelun vaatimukset ja suoja välittömiä ja välillisiä pakkolunastuksia vastaan. Vaatimukset on kuitenkin määriteltävä siten, että mahdolliset väärintulkinnat estetään. Eräät liikeyritykset ovat nimittäin käyttäneet ensimmäisen sukupolven sijoitussopimusten epämääräistä sanamuotoa hyväkseen suojellakseen etujaan oikeutettua pitemmälle esimerkiksi hyökkäämällä niiden etuja vahingoittavia uusia sosiaalisia ja ympäristölakeja vastaan. Käyttämällä kansainvälisiä välimiehiä menettelyssä, jossa ei ole avoimuutta eikä muutoksenhakumahdollisuutta, ne ovat vaatineet huomattavia korvauksia väittämällä, että lait vastaavat välillistä pakkolunastusta. EU:hun suuntautuu tulevaisuudessa yhä enemmän sijoituksia erityisesti nousevan talouden maista, ja meidän on suojauduttava tällaista väärinkäyttöä vastaan. Tämä ajatus on Yhdysvaltain ja Kanadan toteuttamien uudistusten takana. Näiden kahden maan hallitukset ja viranomaiset ovat kärsineet useita takaiskuja kansainvälisissä välimiesmenettelyissä, joten ne ovat tarkistaneet rajusti sijoitussopimusmalliaan. Mietinnössä ehdotetaan uusien sijoittajansuojaa koskevien normien määrittelemistä, jotta saadaan aikaan oikeudenmukainen tasapaino sijoittajien oikeuksien suojelun ja julkisviranomaisten sääntelyoikeuden välille. Tämä merkitsee myös sitä, että kaikkiin tuleviin sopimuksiin sisällytetään erityislausekkeita, joilla julkisviranomaisille annetaan mahdollisuus antaa lakeja ja sääntöjä kansallisen turvallisuuden, ympäristön, kansanterveyden, työntekijöiden ja kuluttajien oikeuksien, teollisuuspolitiikan ja kulttuurien monimuotoisuuden aloilla. Lopuksi sijoittajien parantuneeseen suojaan on liitettävä entistä vastuullisempi käytös erityisesti kehitysmaissa, joissa sosiaaliset ja ympäristölait eivät ole yhtä sitovia. Tästä syystä mietinnössä mainitaan, että kaikkiin unionin allekirjoittamiin vapaakauppasopimuksiin on sisällytettävä sosiaaliset ja ympäristölausekkeet. Lisäksi on mentävä syyllisten nimeämistä pitemmälle ja sisällytettävä kaikkiin tuleviin sopimuksiin selkeät yritysten yhteiskuntavastuuta koskevat säännöt, joita yritysten on noudatettava ja jotka perustuvat OECD:n antamiin toimintaohjeisiin. Jos tavoitteenamme on todella muotoilla uuden eurooppalaisen sijoituspolitiikan ääriviivat, vaadin, että mietinnön on oltava esimerkillinen ja edistettävä sijoituksia, jotka ovat kestäviä, kunnioittavat ympäristöä ja kannustavat laadukkaisiin työoloihin ja -ehtoihin niin Euroopassa kuin kolmansissa maissa. Tästä syystä mietinnön on toimittava viitearvona kaikissa komission tulevissa neuvotteluissa keskiviikon äänestyksellä annettavan valtuutuksen nojalla.
costep_2011-04-06_17_5	Arvoisa puhemies, voimme toivoa, että keskustelumme aikana Norsunluurannikon kriisin loppu häämöttää. Haluaisimme kaikki kuulla tulevien tuntien aikana Laurent Gbagbon antautuneen. Kansainvälinen yhteisö on ollut erittäin kärsivällinen, Afrikan unioni on useaan kertaan toiminut välittäjänä, ja Yhdistyneet Kansakunnat päätti olla puuttumatta osapuolten kiistaan useiden kuukausien ajan. Yhdistyneiden Kansakuntien Norsunluurannikon operaatio (ONUCI) on nyt ryhtynyt toimiin, Ranskan Licorne-joukkojen tuella ja turvallisuusneuvoston päätöslauselman mukaisesti, mutta se on tehnyt niin suojellakseen siviilejä vallassa olevan hallinnon käyttämiltä raskailta aseilta. Norsunluurannikon kriisin pitäisi nyt toimia esimerkkinä kaikille niille, jotka kieltäytyvät luopumasta vallasta vaalitappiosta huolimatta. Näiden ihmisten on ymmärrettävä, että tästä lähtien kansainvälinen yhteisö on päättänyt valvoa lainsäädännön noudattamista. Selkkauksien repimissä maissa, joissa valtion konsepti on vielä kehittymässä, emme kuitenkaan voi tyytyä voittajan julistamiseen. Meidän on pyrittävä kansalliseen sovinnontekoon. Tämä on viesti, joka meidän nyt on lähetettävä presidentti Ouattaralle, joka on vastuussa kansallisen yhtenäisyyden hallituksen muodostamisesta. Koska molemmat leirit ovat syyttäneet toisiaan verilöylyistä ja rikoksista ihmisyyttä vastaan, on käynnistettävä tutkimukset syyllisten löytämiseksi ja oikeuden jakamiseksi. Oikeus voi sisältää kostoa, mutta se voi myös tuoda rauhaa. Haluaisin vedota viimeksi mainitun vaihtoehdon puolesta, jos se saa Norsunluurannikon löytämään uudelleen rauhan ja vakauden ja kokemaan taas kasvua ja kehitystä.
costep_2011-04-06_9_497	Komissio on Mario Montin sisämarkkinoiden uudelleenkäynnistämistä koskevan raportin perusteella esittänyt julkista kuulemista varten asiakirjan Sisämarkkinoiden toimenpidepaketti, joka on laadittu komission jäsenen Barnierin johdolla. Saatujen kannanottojen ja asetettujen ensisijaisten tavoitteiden perusteella komissio ehdottaa tästä toimenpidepaketista lopullista versiota, joka sisältää 12 ensisijaista toimenpidettä sisämarkkinoiden toteuttamiseksi. Siksi on tärkeää, että parlamentti tarkastelee ensisijaisia tavoitteitaan ja lähettää komissio selkeän viestin etukäteen. Hallintotavasta ja kumppanuudesta laaditussa päätöslauselmassa, jota kannatin, vaaditaan vahvempaa poliittista johtajuutta, sisämarkkinoihin liittyvän lainsäädännön täytäntöönpanon parantamista ja hyvää hallintoa koskevien välineiden käyttöönottoa (saattamisessa osaksi kansallista lainsäädäntöä vallitsevan vajeen supistaminen, hallinnollisten rasitusten lieventäminen, kumppanuus paikallisviranomaisten kanssa, kansallisten parlamenttien osallistuminen enemmän, vuoropuhelu kansalaisyhteiskunnan kanssa ja niin edelleen). Yhdeksi ensisijaiseksi tavoitteeksi on määritetty vaihtoehtoinen riidanratkaisumenetelmä. Tämän osalta olen pettynyt siihen, että ryhmäkanne jätetään huomiotta. Sen poisjättämisellä Euroopan parlamentti hukkaa tilaisuuden vahvistaa sitoumuksensa ottaa kyseinen väline käyttöön nopeasti.
costep_2011-04-07_7_108	Tunisia, Egypti ja Libya olivat ykkösuutisia vuoden 2011 alussa. Nämä valtiot eivät kuitenkaan ole ainoita, joilla on demokraattisia pyrkimyksiä. Laajaa liikehdintää on syntynyt myös Bahrainissa, Jemenissä ja Syyriassa. Myös niissä valtaapitävät viranomaiset ovat valitettavasti vastanneet vaatimuksiin sortotoimilla ja väkivallalla. Sitä on mahdoton hyväksyä. Valtio ei voi käyttää väkivaltaa omia kansalaisiaan vastaan ilman, että Euroopan unioni rankaisee sitä kahdenvälisissä suhteissaan. Tällä päätöslauselmalla Euroopan unioni tukee Syyrian kansaa sen pyrkimyksissä todella lakkauttaa vuodesta 1963 voimassa ollut poikkeustila, ilmaisee solidaarisuutensa kaikkien näiden valtioiden kansoja kohtaan ja kehottaa Euroopan unionia määrittämään suhteensa näihin valtioihin uudelleen sen perusteella, miten ne edistyvät uudistuksissaan.
costep_2011-05-11_11_5	Arvoisa puhemies, haluan kiittää aivan aluksi jäsen Liotardia, jäsen Pittellaa, jäsen Leineniä ja koko neuvotteluryhmää. Heidän ansiostaan olemme säilyttäneet äärimmäisen yhtenäisen kannan koko tämän pitkän kolmikantakeskustelun ajan, ja mielestäni ainoa myönteinen näkökohta tässä asiassa onkin se, että Euroopan parlamentti on puolustanut yhtenäisesti kansanterveyttä ja kuluttajien etuja. Meidät on valittu tänne juuri tätä eikä mitään muuta varten. Vaikka tunnustankin tarpeen edetä asiassa ja olla syyttelemättä ketään, emme pääse millään pakoon tosiasioita, ja neuvottelut, joissa parlamentti oli jo luopunut paljosta, olivat yksinkertaisesti liikaa: aivan kuin meidän edes pitäisi pohtia sitä, pitäisikö EU:n markkinoilla myytävät tuotteet merkitä, kun kuluttajien valinnanvapaus on EU:n lainsäädännön perusasia! Emme voi mitenkään hyväksyä tapahtunutta, ja meidät on torjuttu valheellisten tekosyiden varjolla. Meille on esitetty lainopillisia tekosyitä. Me emme olleet aloittamassa kauppasotaa, eikä WTO:n sääntöjä rikottu. Oikeudellisesta näkökulmasta mikään ei pitänyt paikkaansa. Se, ettei tuotteita voida merkitä, on tekosyy. Se ei pidä teknisesti paikkaansa. Tuotteita on täysin mahdollista merkitä ja jäljittää. Kyse oli yksinkertaisesti vain siitä, ettei siihen haluttu ryhtyä, koska asetamme etusijalle muiden kuin kuluttajien edut, kuten jäsen Leinen juuri äsken totesi. Siispä nyt meidän on edettävä - ja meidän on edettävä nopeasti. Kaikki ne, jotka haluavat kyseenalaistaa EU:n toimielimet, tarttuvat enenevässä määrin kloonausta koskevaan kysymykseen. Sitä käyttävät perusteluna ne, jotka eivät luota toimielimiimme. Sitä käyttävät perusteluna ne, jotka eivät luota EU:n markkinoille saatettuihin elintarviketuotteisiin. Luojan tähden, meidän on vahvistettava kiireesti selvä kantamme kloonaamiseen estääksemme kloonatun lihan ja kloonattujen eläinten jälkikasvun saattamisen EU:n markkinoille, sillä juuri sitä EU:n kuluttajat ja kansalaiset haluavat!
costep_2011-05-11_6_318	Pantuaan merkille - lainaan nyt seuraavaa eufemismia - arvojen ja etiikan puuttumisen tiettyjen rahoitusmarkkinoiden toimijoiden ja rahoituslaitosten toiminnassa parlamentti on käynnistänyt hyödyttömän kampanjan levittääkseen alalle hieman eettisiä normeja. Sana kampanja on ehkä tässä tapauksessa liioiteltu. Olisi ehkä parempi todeta, että on ilmaistu hyvää tarkoittavia toiveita siitä, että asiakkaiden ja työntekijöiden edut olisi vihdoin otettava huomioon. Nyt on esitetty säälittävää marinaa johtokuntaan liittyvistä sosiaalisista, kulttuurisista ja tasa-arvoon liittyvistä eroista. (Kenties vaaditaan romanikiintiöitä?) Eräät ehdotukset ovat saaneet laajaa kannatusta Euroopan laajuisesti, ja ne koskevat alan palkkoja ja palkkioita. Niissä meillä voisi olla parantamisen varaa. Riskitarkastuksia tehdään siellä täällä. Lyhyesti todettuna teiltä jää huomaamatta se asia, että yritykset vain pelaavat niiden sääntöjen mukaan, jotka te määräätte. Nyt nämä säännöt, joita te periaatteessa kieltäydytte kyseenalaistamasta, koskevat kansainvälistä pääoman liikkuvuutta, talouden keskittymistä rahoitustoimintaan, liiallista lyhyen aikavälin toimien korostamista, arvopaperistamista, monimutkaisia rahoitustuotteita, jotka eivät perustu mihinkään konkreettiseen vaurauden luomiseen, sekä sellaisten suurten monikansallisten yhtiöiden perustamista, jotka ovat vahvempia kuin valtiot ja jotka eivät kuulu valvonnan piiriin. Niin kauan kuin ei käsitellä tämän järjestelmän perustekijöitä, mikään ei muutu.
costep_2011-05-12_13_112	Parlamentissa laaditaan aika ajoin mietintöjä, joiden otsikosta käy selväksi, että ne sisältävät väistämättä järjettömyyksiä! Jäsen Honeyballin mietintö on yksi näistä. Sivuutetaan perinteiset kohdat maahanmuuttajia odottavasta kohtalosta, pakollisesta monikulttuurisuudesta ja kaiken edistämisestä vähemmistön keskuudesta. Tämän mietinnön todellinen helmi on 14 kohdassa. Isillä ja äideillä on siis samanarvoisten kumppanien rooli varhaiskasvatuksessa. Luinko kumppanien? Eivätkö he ole ensi sijassa vastuussa omien lastensa kasvattamisesta? On kuitenkin totta, että 16 kohdassa esittelijä kehottaa jäsenvaltioita panostamaan vanhempien erityiskoulutusohjelmiin. Vanhempia pidetään siis lähtökohtaisesti kykenemättöminä, vastuuttomina ja lapsellisina. Tämä näkemys vahvistetaan 27 kohdassa, jossa painotetaan, että varhaislapsuusajan palvelujen riittämättömyys saattaa ajaa pienet lapset rikollisuuteen ja epäsosiaaliseen käyttäytymiseen. Luottamuksenne ihmisiin on hämmästyttävä ja panee miettimään, miten ihmiskunta on pystynyt selviytymään tähän asti ilman teitä. Todellisuudessa paras palvelus, jonka voitte tehdä rakkaille pikku kullanmuruillemme, on jättää heidät rauhaan!
costep_2011-06-08_3_8	Arvoisa puhemies, ryhmäni toivoo eurooppalaista rahoitusta, joka kuvastaa Euroopan todellisuutta, suuntauksia ja tavoitteita. Vastaavatko jäsenvaltioiden julkisen talouden tila, kasvunäkymämme ja Euroopan asema maailmassa yhteisön perustaja-isien näkemystä? Eivät todellakaan. Ne ovat kehittyneet ja muuttuneet. Olisi vastuutonta, jos emme onnistuisi mukauttamaan sitä, kuinka unionia rahoitetaan, näiden muutosten huomioimiseksi. Monivuotinen rahoituskehys on hyvin poliittinen asia, josta erityinen valiokunta on keskustellut yli vuoden ajan budjettivaliokunnan kanssa. Haluan onnitella valiokuntaa sen tekemästä työstä. Toivon, että valiokunnassa löytynyt eurooppalainen henki muovaa kehyksen täytäntöönpanoa ja vie Eurooppaa eteenpäin kansalaisten eduksi. Euroopan kansanpuolueen (kristillisdemokraatit) ryhmä kehottaa kaikkia jäsenvaltioita osallistumaan täysimääräisesti tähän keskusteluun. Kun sanon täysimääräisesti, tarkoitan, ettei pelkästään ilmoiteta, että viime kädessä pyritään jäädyttämään yhteisön menot vuoteen 2020 asti, tai hylätä suoralta kädeltä yhteisön omien varojen käsitettä. Haluamme omat varat vähentääksemme kansallisiin talousarvioihin kohdistuvia paineita. Tämän vuoksi ehdotamme omien varojen käsitettä valtioiden ja hallitusten päämiehille: helpottaaksemme tiukoilla olevia kansallisia talousarvioita. Haluan muistuttaa, että yhteisön talousarvio on aina ollut tasapainoinen, toisin kuin kansalliset talousarviot, joista suurin osa on vakavasti alijäämäisiä. Haluan myös muistuttaa, että yli 90 prosenttia yhteisön talousarviosta käytetään hankkeisiin, joista jäsenvaltiot hyötyvät. Lopuksi haluan muistuttaa jäsenvaltioille, että kaikki käyttämättä jääneet rahat palautetaan niille vuoden lopussa. Silti meitä syytetään huonosta hallinnoinnista. Minusta meidän on lisättävä viestintäponnisteluitamme. Lakatkaamme siis kohtelemasta yhteisön talousarviota kansallisten talouksien rasitteena. Olkaamme rehellisiä: yksi yhteisön tasolla käytetty euro tuottaa paljon enemmän kuin kansallisten hallitusten käyttämä euro. Kansallisten menojen eurosta menee välittömästi 20-30 senttiä valtion velan korkojen maksuun. Eurooppalaisille on kerrottava totuus. Totuus on, että ilman yhteisön rahoitusta koulutukselle ja elinikäiselle oppimiselle aivovuoto Kiinaan ja Yhdysvaltoihin kasvaisi valtavasti. Totuus on, että ilman yhteisön rahoitusta tutkimukselle ja innovoinnille jäsenvaltiomme olisivat globaalisti vähemmän kilpailukykyisiä, kun taas kasvu ja työllisyys puolestaan riutuisivat. Totuus on, että ilman yhteisön koheesiorahoitusta kuilu rikkaiden ja köyhien alueiden välillä kasvaisi. Totuus on, että ilman yhteisön rahoitusta elintarviketurvallisuuspolitiikassa, energiapolitiikassa ja ilmastonmuutospolitiikassa olisi mahdotonta saavuttaa odotuksiamme ja tavoitteitamme. Hyvät kollegat, totuus on, että ilman yhteisön rahoitusta ulko- ja turvallisuuspolitiikalle Euroopan unionilla olisi sen keskeisen aseman maailmannäyttämöllä sijaan paikka laitamilla. Raha ei tietenkään ole ainoa merkittävä seikka: se, miten Euroopan unioni päättää investoida ja panna täytäntöön poliittisia painopistealoja vuoteen 2020 ja sen jälkeen, määrittää yhteisön valmiudet vaikuttaa maailmassa. Euroopan parlamentti - ja kerrankin jo puheenvuoron käyttäneet ryhmät ovat olleet kanssani samaa mieltä - kehottaa tämän vuoksi neuvostoa harkitsemaan tarkkaan kantansa rahoituskehykseen. Jos neuvosto on sitoutunut vakavissaan kasvun ja työllisyyden elpymiseen, sen on käytettävä yhteisön talousarviota ja yhteisön omia varoja merkittävinä vipuvoimina. Jos neuvosto parlamentin ja komission tavoin todella haluaa antaa Euroopalle aidon mahdollisuuden globalisaation yhteydessä, sen on ymmärrettävä, että varojen viisas käyttö on paljon hyödyllisempää kuin menojen rajoittaminen ja että yhteisten hankkeiden yhteinen rahoittaminen on paljon järkevämpi lähestymistapa kuin varojen kapea jakaminen lyhytaikaisten hankkeiden kesken. Hyvät kollegat, PPE-ryhmä vetoaa tänä aamuna kunnianhimoisen Eurooppa-näkemyksen puolesta. Kansalaiset jakavat kunnianhimomme ja toiveemme. Nuorten ilmaistessa ahdistustaan Ateenan ja Madridin kaduilla, 500 miljoonan eurooppalaisen pohtiessa tulevaisuuttaan on aika esittää oikeat kysymykset ja keksiä vastaukset ajankohtaisiin asioihin.
costep_2011-06-09_5_40	Arvoisa puhemies, arvoisa komission jäsen, toisin kuin Ranskan hallitus, minä toivon todella laajaa julkista keskustelua. Tarvitsemme kattavia stressitestejä. Fukushima osoitti, että meidän on otettava huomioon sellainen, mitä ei voida kuvitella tapahtuvaksi. Nykyisin käytössä olevassa menetelmässä ei oteta huomioon riskejä, kuten terrori-iskuja tai lentokoneen törmäystä, minkä vuoksi se ei vastaa tähän tarpeeseen. Avointa keskustelua tarvitaan, sillä päätös ydinvoiman pysymisestä tai lakkauttamisesta on perustettava laajaan julkiseen konsensukseen, joka perustuu tietoon mutta jota asiantuntijoiden väittelyt eivät sivuuta. Tarvitsemme riippumatonta keskustelua, johon ottavat osaa kaikki asianosaiset, jotta vältämme mahdolliset eturistiriidat ja edistämme sopua. Alsacelaisena tiedän, kuinka paljon Fessenheimin ydinvoimala huolestuttaa Saksan ja Sveitsin naapureitamme. Sen sijaan, että vaadimme täyttä kansallista toimivaltaa näissä asioissa, miksemme voisi edes kannustaa asiantuntemuksen jakamiseen kansallisten turvallisuusvirastojemme kesken? Voittajina olisivat turvallisuus, avoimuus ja kansalaiset koko Euroopassa.
costep_2011-06-09_5_56	Arvoisa puhemies, keskustelumme sai varsin huonon alun hyviksineen, jotka vastustavat ydinvoimaa, ja pahiksineen, jotka vielä edelleen kannattavat sitä. Huomauttaisin kuitenkin, että ydinvoima kuuluu niihin energialähteisiin, joita olemme täällä parlamentissa halunneet ja toivoneet. Kritisoisin keskusteluamme myös hieman siitä, että siinä hyödynnetään kollektiivista pelkoa. Tämä on valitettavaa, kun kyse on näinkin tärkeästä aiheesta. Ydinvoimalat voivat toki joissakin tapauksissa sisältää riskejä, mutta olen erityisen järkyttynyt siitä tietystä halveksunnasta, jota täällä parlamentissa voi havaita niitä ydinvoimaloissa päivittäin työskenteleviä kohtaan, jotka varmistavat joka päivä ydinturvallisuutemme. Puhukaamme asiasta sentään vastuullisesti. Tiedämme, että Euroopan unionissa on halua varmistaa ydinvoimalamme päivittäinen turvallisuus. Haluan tähdentää myös, että tiedämme vallan hyvin, että ydinvoimaloiden yli lentäminen on kielletty (ainakin Ranskassa) ja ettei Ranskassa ole yhtään ydinvoimalaa, joka sijaitsisi yli 25 kilometrin päässä lentotukikohdasta, josta valvotaan ydinvoimaloiden yläpuolella olevaa lentoaluetta. Näin ollen olemme samaa mieltä kanssanne, arvoisa komission jäsen. Olemme yhtä mieltä stressitesteistä. Saitte ne aikaan, onnittelut siitä. Testit ovat välttämättömiä, sillä meidän on varmistettava, että palautamme kansalaistemme luottamuksen ydinvoimaloihin. Testit ovat välttämättömiä ja ne on tehtävä täysin riippumattomasti kansalaisten luottamuksen palauttamiseksi. Ymmärrämme silti myös sen, että luottamuksellisuus on toisinaan välttämätöntä. Terrorismin torjunnassa emme voi kuvitella, että jäsenvaltio paljastaa etukäteen terrorismin torjunnan strategiset suunnitelmansa. Puhukaamme asiasta siis vastuullisesti! Luottakaamme komission jäseneemme, sillä olen varma, että saamme tiukat testit, jotka rauhoittavat meitä.
costep_2011-06-22_16_5	Arvoisa puhemies, olemme järjestäneet lukemattomia kolmikantakokouksia, joitakin myöhään yöllä, muiden jäsenten, komission ja puheenjohtajavaltio Unkarin kanssa. Haluan aluksi kiittää kollegojani ja keskustelukumppaneitamme työstä, jonka olemme yhdessä saaneet aikaan. Ecofin-neuvoston viestin mukaan jokaisen on kannettava vastuunsa. Minun välitön reaktioni on todeta: Hyvä on, kantakaamme sitten aidosti vastuumme. Emme tee siitä suurta numeroa, emmekä voi sanoa, että pääsimme sopimukseen nopeasti, mutta kiinnitämme huomiota euroalueen ja Euroopan unionin taloudellisiin ongelmiin ja pyrimme löytämään soveliaita ratkaisuja. Se oli todellakin ryhmäni pääperiaate näissä neuvotteluissa. En usko, että markkinat ja kansalaiset uskoisivat nopeisiin, mutta pinnallisiin ratkaisuihin. Arviomme mukaan tarvitaan merkittäviä parannuksia. Mielestäni olemme jo saavuttaneet joitakin itsellemme asettamistamme tavoitteista. Haluan kuitenkin muistuttaa teitä siitä, että emme ole ainoita, joilla on nämä tavoitteet: Euroopan keskuspankki on useaan otteeseen kehottanut Euroopan parlamenttia tekemään parannuksia komission jo ennestään rohkeisiin ehdotuksiin. Siksi olemme tiukentaneet sääntöjä. Se oli yksi toimintaamme ohjanneista periaatteista: emme tehneet sitä sääntöjen laatimisen ilosta vaan siksi, että yhteisten sääntöjen rikkominen oikeusvaltion periaatteisiin perustuvassa yhteisössä vaarantaa yhtenäisvaluutan. Olemme ottaneet käyttöön petoksista määrättäviä seuraamuksia. Valitettavasti se on yksi läksyistä, joka meidän on pitänyt oppia euron ensimmäisistä vuosista. Kuten jäsen Ford sanoi, olemme myös yrittäneet määrätä jonkinasteista säännönmukaisuutta kansallisiin talousarviomenettelyihin, jotta kykenisimme edes vertaamaan eri maiden menettelytapoja. Eräs seikka oli erityisen tärkeä minulle: jos meillä ei ole kansalaisille muuta sanottavaa kuin olemme lisänneet automaattisuutta, kuten sanomalehdet asian ilmaisevat, heille jää sellainen kuva, että Brysselissä on käynnistetty jokin salaperäinen kone, joka näpäyttää heitä sormille aina kun jotain menee pieleen. Mikäli haluamme tiukempia sääntöjä, niiden on oltava harkitumpia, mutta ennen kaikkea me tarvitsemme demokraattisempaa keskustelua ja lisää rajat ylittävää keskustelua. Siitä syystä olemme ehdottaneet - haluan kiittää kaikkia jäseniä, jotka ovat tukeneet minua tässä asiassa - että luotaisiin väline, jotka kutsumme talousalan vuoropuheluksi ja jonka on oltava oikeasuhtaista. Kansalliset perustuslait eivät ole uhattuina. Tämä on vain ilmaus halustamme lisätä keskustelua erityisesti euroalueella mutta myös 27 jäsenvaltion EU:ssa. Haluamme, että Euroopan parlamentti olisi foorumi EU:n toimielinten ja jäsenvaltioiden välillä käytävälle avoimelle vuoropuhelulle ja erityisesti paikka, jossa jäsenvaltiot voisivat kertoa ongelmistaan ja ilmaista kantansa. Jotkin maat ovat jääneet jälkeen, toiset ovat edistyneet pidemmälle, jotkin sijaitsevat syrjässä, toisilla on suurempi väestö: meidän on pidettävä se kaikki mielessä. Olen mielissäni siitä, että tällä viikolla Saksan tiedotusvälineissä Habermas on jälleen kerran korostanut, että demokraattisen legitiimiyden lisääminen on välttämätöntä. Haluan sanoa jäsen Fordille, että me emme kannata toimivaltamme lisäämistä. Me peräänkuulutamme tärkeämmän aseman antamista niille, jotka kansa on valinnut puolustamaan etujaan Brysselissä. On olemassa muitakin tärkeitä näkökohtia erityisesti makrotalouden kannalta. Mielestäni kaikkiin jäsenvaltioihin on sovellettava yhteistä valvontaa. Symmetria on tärkeä asia. Neuvoston pitäisi ymmärtää, mitä se tarkoittaa: älykästä symmetriaa, joka erottaa toisistaan alijäämän ja ylijäämän, mutta kuitenkin symmetriaa. Haluan lopuksi mainita euroarvopaperit, jotka olivat yksi kannattamistani asioista. Haluan vedota kaikkien poliittisten ryhmien puheenjohtajiin: ette voi väittää kannattavanne euroarvopapereita, mutta äänestää niitä vastaan. Saatatte väittää, että haluatte enemmän. Olisin itse halunnut mennä pidemmälle, mutta arvostan täysin ponnisteluja, joita komission jäsen Rehn on halukas tekemään. Haluan muistuttaa teitä siitä, että komission jäsen esitti itse ehdotuksia toukokuussa 2010 komission lainsäädäntöaloitteen mukaisesti. Haluamme jatkaa niiden käsittelyä. Haluamme, että eurosta tulee viimeinkin maailmanvaluutta, haluamme suuret ja likvidit markkinat, jotka vähentävät lainakustannuksia. Haluamme, että osa lainaamisesta - tietenkin rajallinen määrä - jaetaan pitkän aikavälin kuluessa käyttämällä täysimittaista markkinasääntelyvälinettä. Siksi toivon, että huomisen äänestyksen tulos on myönteinen ja että kaikki ne, jotka väittävät kannattavansa euroarvopapereita, keskustelevat asiasta avarakatseisesti eivätkä ideologisten ennakkoluulojen pohjalta.
costep_2011-06-23_14_537	Kuluttajien oikeuksia koskevan direktiivin avulla EU:n kuluttajien oikeudet voidaan yhdenmukaistaa täysimääräisesti. Tämä äänestys on tuloksena kuluttaja- ja ammattijärjestöjen kanssa käydyistä kaksi vuotta kestäneistä keskusteluista, ja se on suuri voitto etenkin Euroopan parlamentille, joka on toiminut tässä asiassa yksimielisesti. Tällä tekstillä annetaan uusia, erittäin tärkeitä säännöksiä sähköisestä kaupankäynnistä. Olemme luoneet järjestelmän, jolla voidaan varmistaa, että kaikki tilaukset vastaavat kuluttajan toiveita (tuotteen tai palvelun pääasialliset ominaisuudet, kokonaiskustannukset ja sopimuksen kesto) ennen niiden lopullista vahvistamista. Näiden uusien säännösten nojalla myyjien on edelleen esitettävä selvästi tuotteen tai palvelun kokonaiskustannukset, myös kaikki lisäkustannukset. Näin kuluttajille annetaan paremmin ja täysimääräisesti tietoa.
costep_2005-10-24_1_25	Arvoisa puhemies, Unkarissa puhkesi vallankumous 23. lokakuuta 1956. Vallankumouksen viesti jälkipolville on kolmitahoinen. Vuoden 1956 tapahtumat olivat äärimmäisen demokraattisia. Vallankumous edellytti koko yhteiskunnan poliittista osallistumista, sillä taattiin kaikille yhdenvertainen ihmisarvo ja julistettiin, etteivät alistavat diktatuurijärjestelmät voi kestää. Toiseksi sillä yritettiin luoda perusta täysin uudenlaiselle poliittiselle järjestelmälle. Kolmanneksi vallankumouksella oli viesti myös Euroopalle. Euroopan asialistalle lisättiin näin mahdollisuus tuhota kommunistinen hirmuvalta. Me Euroopan kansanpuolueen (kristillisdemokraatit) ja Euroopan demokraattien ryhmän unkarilaisen valtuuskunnan jäsenet julistamme vuoden 2006 loppuun kestävän kauden unkarilaiseksi kaudeksi kunnioittaaksemme Unkarin suuren vallankumouksen 50-vuotispäivää.
costep_2007-02-13_11_4	Kansainvälisen kaupan valiokunta on korostanut lausunnossaan, että viinialan uudistamisessa mielestämme kaikkein tärkeintä on tehdä Euroopan unionin viinialasta kilpailukykyisempi niin kansainvälisillä markkinoilla kuin sisämarkkinoillakin. Tämä ei suinkaan ole yksinkertainen tehtävä, sillä viinimarkkinoiden sääntely on poikkeuksellinen monimutkaista, ja eurooppalaiset viinitilat kamppailevat monenlaisten vaikeuksien kanssa. Yksi kansainvälisen kaupan valiokunnan suosituksen hyvin tärkeä näkökohta on se, että uudistuksessa ei pitäisi keskittyä raivaustoimille annettavaan tukeen. Tarvitsemme paljon monitahoisemman säädöksen. Katson, että jos raivaustoimille annetaan tukea, se on keskitettävä sellaisille alueille, joilla on tällä hetkellä ylituotantoa. On nimittäin nähtävissä, että alueilla, joilla on tuotantovajetta - toisin sanoen alueilla, joilla kulutetaan enemmän kuin tuotetaan - tai joilla tuotanto on tasapainossa, tuonnin kasvu ei johdu ensisijaisesti Euroopan unionin muista jäsenvaltioista vaan kolmansista maista tuotavista viineistä. Jos raivaustoimia toteutetaan siten alueilla, jotka ovat tähän asti kyenneet tuottamaan riittävästi omaa kulutustaan varten mutta jotka eivät enää jatkossa kykene siihen, ei ole ollenkaan varmaa, että se johtaisi Euroopan unionissa tuotetun ylijäämän vähenemiseen. On paljon todennäköisempää, että se johtaa kolmansista maista tapahtuvan tuonnin kasvuun. Näiden näkökohtien lisäksi kansainvälisen kaupan valiokunta katsoo, että meidän on toimittava voimallisesti kansainvälisillä foorumeilla WTO:n järjestelmän, toisin sanoen kahdenvälisten kauppasopimusten rajoissa siten, että taataan maantieteellisten merkintöjen suojelu.
costep_2007-09-24_16_29	Onnittelen Britta Thomsenia erinomaisesta mietinnöstä. Olen samaa mieltä kollegoideni kanssa sekä erityisesti kollegani Reino Paasilinnan kanssa siitä, ettemme voi olla ahtaan teoreettisia energia-asioissa ja että emme saa pitää uusiutuvia energialähteitä yleislääkkeenä sinänsä. Ne eivät ratkaise EU:n ongelmia itsekseen, mutta ovat erittäin tärkeä askel oikeaan suuntaan. Tästä asiasta olemme kaikki samaa mieltä, ja tätä kohtaa korostetaan mestarillisesti Thomsenin mietinnössä. Samaan aikaan useat jäsenvaltiot ovat todenneet, että teknologista prosessia tarvitaan, koska erityisesti uudet jäsenvaltiot ja köyhät jäsenvaltiot pitävät aurinkoenergiaa, tuulienergiaa tai - kotimaassani, jossa kuumia lähteitä on runsaasti - geotermistä energiaa erittäin kalliina. Pyytäisin komission jäsen Andris Piebalgsia kehottamaan komissiota harkitsemaan huolellisesti, miten kyseisiä tekniikoita voitaisiin edistää Euroopassa, ehkä myös tarjousten avulla. En tarkoita yksinkertaisia tekniikoita, jollaisia näin toisten parlamentin jäsenten kanssa äskettäin Tiibetissä, missä meille kerrottiin, että kotitaloudet hyödynsivät aurinkoenergiaa. Emme tahtoneet uskoa heitä, mutta myöhemmin kävi ilmi, että he tarkoittivat hyvin yksinkertaista pientä levyä, jonka avulla pystyi lämmittämään vesikannun puolessa tunnissa. Ajattelen paljon vakavampia tekniikoita. Maatalousalalla biopolttoaineet ovat erittäin tärkeitä, ja olen samaa mieltä Riitta Myllerin kanssa siitä, että emme saa luoda tilannetta, jossa biopolttoaineet pannaan vastakkain elintarviketeollisuuden ja elintarviketuotannon kanssa. Toimitaan järkevästi myös bioetanolin tuotannossa, koska joskus bioetanolin tuotanto kuluttaa enemmän fossiilisia polttoaineita kuin sen aikaansaama säästö. Siksi uskon, että tässä asiassa tarvitaan eriytettyä lähestymistapaa.
costep_2007-09-24_17_26	Paljon kiitoksia, arvoisa puhemies. Hyvät naiset ja herrat, haluaisin ensinnäkin sanoa, että olen tyytyväinen siihen, että toimielinten välinen sovittelukomitea on onnistunut pääsemään sopimukseen ja että rautateiden kansainvälisen matkustajaliikennepalvelujen markkinat Euroopan unionissa avataan sen mukaan vuonna 2010. Vapauttaminen on hyvä asia (Puhemies keskeytti puhujan.); avoin kilpailu on välttämätöntä matkustajaliikennepalvelujen markkinoilla. Se edistää rautatieliikenteen uudistuksen täytäntöönpanoa ja luo samalla sellaisen kilpailutilanteen, jossa suurimpia voittajia ovat kuluttajat itse. Emme kuitenkaan voi edetä suoraan ja pakottaa kansallisia rautatieyhtiöitä vapaaseen markkinakilpailuun, sillä useiden jäsenvaltioiden rautatieyhtiöt ovat taloudellisissa vaikeuksissa. Sen lisäksi niiden infrastruktuuri on usein poikkeuksellisen alikehittynyttä. Meidän on siksi tuettava niiden kehitystoimia ja annettava niille aikaa muuttua kilpailukykyisiksi, niin että ne voivat pitää puolensa kilpailussa matkustajista. Vapauttamisen ohella on vähintään yhtä tärkeää edistää matkustajien luottamusta rautatiepalveluihin parantamalla, laajentamalla ja kansainvälistämällä matkustajien oikeuksia. Uusi lainsäädäntö tarkoittaa, että rautatiepalvelujen tarjoajien on otettava enemmän vastuuta. Matkustajien oikeuksia ja velvollisuuksia koskevan EU:n lainsäädännön yhdenmukaistaminen, tiedotus, vastuuvelvollisuus matkustajista ja heidän matkatavaroistaan, korvaukset, myöhästymisten käsittely ja liikuntaesteisten matkustajien palveleminen ovat kaikki asioita, jotka lisäävät turvallisuutta ja parantavat samalla rautatiepalvelujen tarjoajien mainetta. Tavoite on kunnianhimoinen mutta ehdottoman tarpeellinen eurooppalaisen suurnopeusrautatieverkon ja siihen liittyvien rajatylittävien järjestelyjen kehityksen edistämiseksi. Samalla se myös lisää luottamusta rautateiden kansalliseen matkustajaliikenteeseen. Tehokkuuden lisääminen sekä rautatieverkon ja palvelun laadun kehittäminen ovat todellakin erittäin merkittäviä liikennealan kestävän kehityksen ja myös liikakansoituksen ja ilmansaastumisen kannalta. Tietysti meidän on uuden lainsäädännön ohella varmistettava laadun parantamiseksi, että direktiivi saatetaan asianmukaisesti osaksi kansallista lainsäädäntöä. Näitä kysymyksiä silmällä pitäen vuonna 2012 julkaistava täytäntöönpanokertomus on erityisen tärkeä, kuten yritysten vuosikertomukset. Lopuksi haluaisin kiittää esittelijää hänen työstään ja kaikkia niitä, jotka antoivat panoksensa neuvottelujen onnistumiseen; teidän ansiostanne voimme lopultakin huomenna äänestää asiasta. Oikein paljon kiitoksia huomiostanne.
costep_2007-10-11_4_22	Yleisesti tiedetään, että lentämiseen liittyvät ympäristöhaitat, kasvihuonekaasupäästöjä lukuun ottamatta, ovat peräisin pääasiassa nousuista, laskuista ja rullauksesta. Haitallinen vaikutus kohdistuu ennen kaikkea lentokenttien ympärillä oleviin alueisiin ja niillä asuviin ihmisiin. Heidän vaatimuksensa lentoliikenteen vähentämisestä ovat oikeutettuja. Toisaalta lentäminen on osa jokapäiväistä elämäämme, ja elämäntapamme on muuttunut, kun lentäminen on tullut myös vähätuloisten, eläkeläisten ja opiskelijoiden ulottuville. Edes Euroopan unioni ei voisi toimia, jos emme pääsisi Budapestista, Ateenasta tai Helsingistä Brysseliin muutamassa tunnissa. Ratkaisu on siksi lentoliikenteen järjestäminen ympäristötietoisella tavalla. Lentokoneiden tarpeettoman pitkä rullaus maassa ja kiertely pitkään lentokenttien yläpuolella on lopetettava. Lentokenttien ympäristön saastuminen vähenisi suuresti, jos miljoonat matkustajat käyttäisivät lentokentälle siirtymisessään auton sijasta junaa tai metroa. Siksi rautatie- ja metrolinjat on rakennettava yhtä aikaa lentokenttien kehittämisen kanssa, eikä yhtään kansainvälistä lentokenttää saisi rakentaa ilman sopivia rautatieyhteyksiä.
costep_2007-12-10_15_21	Kiitos, arvoisa puhemies. Meillä on jälleen kerran aihetta huoleen Pohjois-Serbian Vojvodinan alueen etnisestä monimuotoisuudesta, koska Euroopan parlamentti on julistanut sen monissa päätöksissään suojeltavaksi arvoksi. Takaisinottosopimuksessa, jota Euroopan unioni määräsi Serbian muuten epäoikeudenmukaisesti noudattamaan, on joitakin arvioita, joiden mukaan monet kymmenet tuhannet Euroopan unionin jäsenvaltioissa laittomasti oleskelevat ihmiset on lähetettävä takaisin Serbiaan. Koska Serbian hallituksella ei ole strategiaa tämän joukon yhteiskunnalliseen ja maantieteelliseen sopeuttamiseen, Serbian perustuslaki kieltää turhaan paperilla kaikki asutuksen kautta tapahtuvat muutokset etnisten ryhmien suhteissa, jos ne, jotka otetaan takaisin, eivät palaa alueille, joilta he olivat alkuaan lähtöisin vaan Vojvodinaan, kehittyneemmälle alueelle. Ei ole sattumaa, että nyt poliisin luetteloon lisätään jopa tyhjiä asuntoja. Sen lisäksi paikalliset pelkäävät hyvästä syystä pakolaisaaltoa Kosovosta. Jännitteitä lisäävät lähimenneisyyden sotilaalliset väestölaskennat, joissa Vojvodinan unkarilaiset kelpuutettiin uskollisiksi Serbian kansalaisiksi mutta joita pidetään perusteettomina maassa, joka on NATOn rauhankumppani ja joka pyrkii rauhanomaiseen ratkaisuun Kosovossa. Kiitos, arvoisa puhemies.
costep_2008-01-16_14_13	Arvoisa puhemies, hyvät parlamentin jäsenet, ilahduin komission jäsen Ferrero-Waldnerin sanoista ja olen myös iloinen aloitteista, joita voimme odottaa tulevaisuudessa. Uskon tämän todella auttavan parantamaan romanien tilannetta merkittävästi, mutta olen myös samaa mieltä siitä, mitä edellä puhunut hollantilaisjäsen sanoi tuodessaan esiin kärsimättömyytensä. Minäkin olen monien muiden tavoin kärsimätön, koska tilanne todellakin muuttuu hyvin hitaasti. EU:ssa elää 7-9 miljoonaa romania. Useimmat heistä elävät huonoissa sosiaalisissa oloissa, ja he ovat painineet samojen ongelmien parissa vuosia. Niitä ovat syrjäytyminen ja osallisuus, työttömyys, kouluissa tapahtuva rotuerottelu sekä romaninaisten kohtaama moniperusteinen syrjintä. Useimmat jäsenvaltiot eivät katso romanien muodostavan kansallista vähemmistöä eivätkä halua muuttaa merkittävästi heidän tilannettaan, ja viime vuosien kokemukset ovat todellakin osoittaneet radikalismin ja mustalaisvihan nostavan päätään sekä uusissa että vanhoissa jäsenvaltioissa. Katson siksi, ettei meillä ole aikaa tuhlattavana, että Euroopan unionissa on saatava aikaan todellisia muutoksia ja että EU tarvitsee yhtenäisen romanipolitiikan. Ilman EU:n romanipolitiikkaa ei ole kansallista romanipolitiikkaa. Tämä asia on ymmärrettävä, ja siihen on puututtava. Olisi hyvä, jos etenisimme niin, että romaneille myönnettäisiin kansainvälisen vähemmistön asema, joka on todellinen erityisasema. Euroopan parlamentin sosialistiryhmä on jo laatinut toimintasuunnitelman. Teemme maaliskuussa Euroopan-kiertueen ja järjestämme konferensseja, työpajoja ja vierailuja, joihin osallistuu paikallisia romaneja, kansalaisjärjestöjä ja hallituksia. Pyrimme tuomaan tällä tavoin esiin syrjintätapauksia ja kiinnittämään EU:n kansalaisten huomion romanien kurjaan tilanteeseen korjataksemme sen. Kiitos.
costep_2008-02-18_19_13	Arvoisa puhemies, kiitos puheenvuorosta. Hyvät parlamentin jäsenet, häpeämättömän rasistiset kommentit, joita Silvio Berlusconi esitti viime viikolla vaatiessaan nollatoleranssia romaneja, laittomia siirtolaisia ja rikollisia kohtaan, ovat järkyttäviä. Emme voi hyväksyä niitä. Eilisessä lausunnossaan Francesco Storace, joka pyrkii Rooman kaupunginjohtajaksi, puhui ”nomadien poistamisesta” ja teki näin selväksi, etteivät romanit ole tervetulleita ikuiseen kaupunkiin. On uskomatonta, että tällaisia lausuntoja annetaan 18 päivää sen jälkeen, kun Euroopan parlamentti hyväksyi päätöslauselman romaneja koskevasta EU:n strategiasta. Kehotan italialaisia kollegoitani kertomaan kollegoilleen kotimaassaan, miksi me hyväksyimme tämän päätöslauselman, mitkä ovat sen tavoitteet, jotka laadimme yhdessä, ja miksi mustalaisten solvaaminen ei ole 2000-luvulla hyväksyttävää. Olen julkaissut näitä romanivastaisia lausuntoja käsittelevän avoimen kirjeen, jonka on allekirjoittanut yhteensä 72 romaniasioihin keskittyvää kansalaisjärjestöä, joista 33 toimii Italiassa, 12 Unkarissa, yhdeksän Makedoniassa, neljä Romaniassa, kolme Turkissa, kaksi Moldovassa, viisi Bulgariassa ja kaksi Ranskassa. Kiitos.
costep_2008-03-26_6_42	Arvoisa puhemies, erinomainen julkilausumanne ja tämä keskustelu osoittavat, ettei Euroopan parlamentti halua vaieta eikä tehdä yhteistyötä vähemmistöä sortavan diktatuurin kanssa. Tiedämme, että on hyvin vaikeaa painostaa Kiinan kaltaista maata, jolla on suuri painoarvo maailman politiikassa, joten on parempi suostutella se neuvottelemaan Dalai-laman kanssa Tiibetin tilanteesta. Kiinalaisilla oli viisautta löytää ratkaisu Hongkongin ja Macaon tapauksissa noudattaen ”yksi maa, kaksi järjestelmää” -periaatetta. Tämä voisi olla yksi tapa ratkaista myös nykyinen tilanne. Tiibet olisi osa Kiinaa, mutta sillä olisi hyvin laajamittainen itsehallinto Dalai-laman alaisuudessa, sillä nykyisen itsehallinnon taso ei täytä tiibetiläisten toiveita. Bronisław Geremek ehdotti puitteita tätä varten, ja haluaisin esittää yhden ajatuksen: meidän on vakuutettava kiinalaiset siitä, että on todellakin mahdollista löytää ratkaisu, joka säilyttäisi Kiinan alueellisen koskemattomuuden ja antaisi samalla Tiibetin kansalle sen ansaitseman itsehallinnon. Arvoisa puhemies, olen ylpeä siitä, että olette tämän parlamentin puhemies.
costep_2008-06-16_18_30	Arvoisa puhemies, puhun nyt parlamentin jäsenenä, jonka kotimaan kaikkien puolueiden luottamusta nauttiva parlamentti ratifioi toisena jäsenvaltiona sopimuksen Euroopan perustuslaista ja ensimmäisenä jäsenvaltiona Lissabonin sopimuksen. Tämän vuoksi haluankin muistuttaa teitä siitä, että Euroopan suurin tämänhetkinen uhka on kansallinen egoismi tai nationalismi. Meidän on mietittävä, pitääkö meidän palkita niitä, jotka pyytävät koko ajan lisää, vai pitäisikö meidän sen sijaan asettaa seuraamuksia tämänkaltaiselle käytökselle. Kansallisten etujen suojaaminen on jokaisen kansallisen hallituksen ja Euroopan parlamentin jäsenten olennaisin velvollisuus, mutta Euroopan unioni ei voi toimia, jos lukuisissa kansallisissa eduissa ei pystytä tekemään selkeitä kompromisseja ja jos unionin jäsenmaiden ja kansojen välillä ei ole solidaarisuutta. Kehotankin tästä syystä voimakkaasti puolalaisia ystäviämme osoittamaan tukeaan samalla tavoin kuin 26 muuta jäsenvaltiota ovat tehneet, jotta Euroopan innovaatio- ja teknologiainstituutti perustetaan Budapestiin. Unkari kilpaili myös hetken aikaa Varsovaan sijoitetusta Frontex-virastosta, mutta se ei käyttänyt veto-oikeuttaan. Olisi tästä syystä epäreilua, jos puolalaiset ystävämme eivät toimisi tässä asiassa samoin. Unkarilaiset ja puolalaiset ovat hyviä ystäviä, kuten sananlaskussa todetaan: ”unkarilainen ja puolalainen, kaksi ystävää niin fiiniä; yhdessä ne tappelevat ja juovat viiniä”.
costep_2009-12-15_16_10	Haluan kiittää komission jäsentä Ferrero-Waldneria ja erityisesti Cecilia Malmströmiä, joka on nyt joukossamme ministerinä mutta josta myös tulee pian komission jäsen. Aluksi haluan myös esittää lyhyesti vilpittömät kiitokseni raportista, jossa on muutamia hyvin tärkeitä tietoja. Totean, että kahden edellisen laajentumiskierroksen jälkeen Euroopan unionin itäiset naapurimaat ovat itse asiassa tulleet hyvin lähelle Euroopan unionia. Tämä on hyödyllistä kehitystä monestakin näkökulmasta paitsi maantieteellisen läheisyyden myös osittain sellaisen ulkopolitiikan vuoksi, joka perustuu ajatukseen Venäjän vaikutuspiireistä, puhumattakaan energiavarmuuden kasvavasta merkityksestä. Tästä näkökulmasta katsottuna itäinen kumppanuusohjelma on erittäin tärkeä, koska sen avulla myös eriyttäminen voidaan varmistaa, ja samalla se kuitenkin selvästi vahvistaa näiden maiden välisiä suhteita. Georgia on se Kaukasian alueen maa, joka on sitoutunut vahvimmin Euroopan unionin arvoihin. Haluan mainita muutaman tärkeänä pitämäni asian, ja aloitan viisumin saannin helpottamiseen liittyvän prosessin valmisteluista. Toimenpide ei ole tärkeä vain ihmisten välisten suhteiden kannalta vaan myös siksi, että tiedämme, että Etelä-Ossetian ja Abhasian kansalaiset, joilla on venäläinen passi, voivat jo nyt nauttia helpotetuista viisumikäytännöistä, ja tämä on luonut jännitteitä, jotka pahentavat tilannetta entisestään. Toiseksi haluan korostaa sitä, että neljässä itäisen naapuruuspolitiikan piiriin kuuluvassa maassa on ratkaisemattomia konflikteja, ja meidän on kiinnitettävä tähän aivan erityistä huomiota. Lopuksi haluan kiittää komission jäsentä Ferrero-Waldneria kaikista hänen ponnistuksistaan tämän alueen tuomiseksi lähemmäs Euroopan unionia.
costep_2010-01-20_5_30	Ilahduin kuullessani puheenjohtajavaltio Espanjan esittelevän Innovoiva Eurooppa -ohjelman, koska siinä asetetaan matkailupolitiikan kehittämisen nopeuttaminen painopisteeksi. Myös matkailijoiden näkemykset matkailualaan liittyvästä EU:n politiikasta otetaan huomioon. Siksi puheenjohtajavaltio keskittyy eurooppalaisen matkailumallin luomiseen, ottaen huomioon myös joukkomatkailun. Pyydän teitä kiinnittämään huomiota siihen, että myös vammaisten henkilöiden edut pitäisi ottaa mahdollisimman hyvin huomioon. Lisäksi liikenteen alalla puheenjohtajavaltio ehdottaa älykkäiden liikennejärjestelmien tukemista. Kannatan tätä täysin ja käytän nyt tilaisuuden toistaakseni, että Euroopan unionin pitäisi luopua siitä käytännöstään, että se hyväksyy ja pitää voimassa liikennevälineiden määrää vastaavan määrän säädöksiä. Ihmisille, joilla on erilaisia kuljetustarpeita, ei tarjota tällä hetkellä samantasoisia liikennepalveluja, vaikka heillä kaikilla on matkustajina samat oikeudet. Kehotan puheenjohtajavaltiota ottamaan huomioon komission jäsenehdokkaan Siim Kallasin lausunnon, jossa hän totesi liikkumisvapauden olevan yksi EU:n kansalaisten tärkeimmistä perusvapauksista nykyaikaisessa liikenteessä. Komission jäsenehdokas kannatti aloitetta ja lupasi luoda kaikkia liikennealoja koskevat yhtenäiset käytännesäännöt. Näin hän voi varmistaa toimikaudellaan, että EU:n kaikilla kansalaisilla on selvät oikeudet, ja puheenjohtajavaltio Espanja voisi ja sen pitäisi toimia tässä asiassa merkittävässä osassa.
costep_2010-04-21_5_12	Haluan muistuttaa, että vastoin aiempia kielteisiä odotuksia, jotka edelsivät parlamentin kielteistä äänestystulosta, on tosiasiassa tapahtunut myös paljon myönteistä kehitystä, ja vaikuttaa siltä, että Euroopan unionin ja Yhdysvaltojen välille syntyy odotettua parempi sopimus, joka tehdään ennen kesää, jos kaikki menee hyvin. Sen jälkeen meille on ensinnäkin selvinnyt, että Yhdysvallat suhtautuu paljon myönteisemmin näihin varaumiin ja on paljon halukkaampi löytämään rakentavia ratkaisuja EU:n esittämiin varaumiin kuin olimme aiemmin luulleet. Luulen meidän kaikkien huomanneen, että yhteistyö on sujuvampaa ja neuvoston ja parlamentin välinen vuoropuhelu tiiviimpää, ja mielestäni on myös tärkeää, että komission jäsen Cecilia Malmström pitää kansalaisvapauksien sekä oikeus- ja sisäasioiden valiokunnan, esittelijät ja varjoesittelijät säännöllisesti ajan tasalla tapahtumien kulusta. Mielestäni tämä on avaintekijä sen varmistamiseksi, että hyvien sopimusten tekemistä jatketaan tulevaisuudessakin. Mielestäni tämä on tärkeää todeta ennen kuin jatkan pidemmälle. Minäkin haluan todeta sen, mitä useat ovat korostaneet, nimittäin että parlamentti on sitoutunut, ja myös Euroopan parlamentin sosialistien ja demokraattien ryhmä on hyvin vakaasti sitoutunut, varmistamaan sopimuksen tekemisen mahdollisimman pian ja huolehtimaan siitä, että sopimus on hyvä, toisin sanoen sellainen, jossa otetaan huomioon Euroopan kansalaisten edut, myös heidän tietosuojaansa liittyvät edut. Vastuu on tiedossamme ja painaa meitä, sillä tämä on hyvin tärkeä osa terrorismin torjuntaa, vaikkakaan ei ainoa tai edes kaikkein merkittävin osa, mutta tämä nimenomainen tietojenvaihto on erittäin tärkeää. Meistä vaikuttaa siltä, että nykyisenkaltainen valtuutus tuo ratkaisuja moniin ongelmiin, mutta jättää monia muita ratkaisematta. Toistaiseksi ei ole löydetty ratkaisua sellaisiin ongelmiin, joita kollegamme aiemmin mainitsivat ja joista käydään tänään lisäkeskusteluja. Mielestäni nämä kaksi viikkoa, jotka meillä on käytettävissämme äänestyksen lykkäämiseen johtaneiden lento-ongelmien takia, tarjoavat meille mahdollisuuden; mahdollisuuden löytää ratkaisuja jäljellä oleviin ongelmiin ja vastauksia parlamentin esittämiin kysymyksiin ja varaumiin, joihin emme vielä ole löytäneet vakuuttavia ratkaisuja. Olisi hyvä, jos neuvosto ei tekisi päätöstä ennen kuin parlamentilla on ollut mahdollisuus äänestää, sillä se saattaisi aiheuttaa lisää ongelmia lähitulevaisuudessa.
costep_2010-04-21_7_2	Hyvät jäsenet, Euroopan unioni on tehnyt muutaman viimeisen vuoden aikana hyvin tärkeitä päätöksiä, joiden tarkoituksena on suojella ympäristöämme. Haluan mainita päätöksen, joka koskee biologista monimuotoisuutta tai vesipolitiikan puitedirektiiviä. EU:n vesipuitedirektiivin myötä jäsenvaltio on vastuussa veden laadun suojelusta ja saastumisen ehkäisemisestä. Kysymys kuuluu, onko tavoite kannattava. Kyllä se on. Onko velvollisuutemme tehdä kaikkemme, jotta voisimme saavuttaa kyseisen tavoitteen? Ilman muuta näin on. Onko olemassa kaivostekniikoita, jotka vaarantavat vetemme ja ympäristömme? Valitettavasti kyllä on. Lisäksi on olemassa yksi hyvin vaarallinen ja erityisesti myös vanhentunut tekniikka. Haluaisin melko monen kollegan tavoin, että tämän tekniikan käyttö kiellettäisiin kaikkialla Euroopan unionissa. Kymmenen vuotta sitten Tistza-joella tapahtunut syanidikatastrofi sekä siitä lähtien sattuneet onnettomuudet myös muistuttavat tästä ongelmasta. Hyvät kuulijat, tämä aika on sekä suotuisa että uhkaava. Suotuisa se on siksi, että komissiolta saatujen tietojen mukaan vain kolme maata käyttää edelleen syanidia hyödyntävää tekniikkaa kaivostoiminnassa. Aika on suotuisa myös siksi, että kolme muuta maata on kieltänyt syanidin käytön kaivostoiminnassa ja toiminut siten esimerkkinä muille EU:n jäsenvaltioille. Samanaikaisesti tämä aika on myös uhkaava, koska kullan nousevan hinnan vuoksi on tehty suunnitelmia avata kaikkialla Euroopassa kaivoksia, joissa käytetään tätä vaarallista ja vanhanaikaista tekniikkaa. Se on vakava uhka ympäristöllemme. Hyvät kuulijat, jos haluamme vakavasti pohtia tarvetta suojella vesiämme, emme voi luoda syanidilla myrkytettyjä järviä jokiemme ja järviemme viereen. Se on kuitenkin vanhanaikaisen tekniikan tulos. Jos haluamme vakavasti ottaen suojella biologista monimuotoisuutta, emme voi sallia sellaisten tekniikoiden käyttöä, jotka tappavat kaikenlaisen elämän joissa, mikro-organismeista rapuihin ja kaloihin. Hyvät kollegat, aika on kypsä toiminnalle. Älkäämme odottako uutta katastrofia, joka varoittaa meitä tästä. Haluan lopuksi kiittää kaikkia kollegoja, jotka ovat nyt läsnä, ja niitä, jotka aikovat osallistua keskusteluun, mutta jotka eivät nyt päässeet paikalle tulivuorenpurkauksen vuoksi. He ovat tehneet paljon tämän päätösehdotuksen valmistelun hyväksi. Heidän ansiostaan saatoimme esitellä parlamentille esityksen yhteiseksi asiakirjaksi, joka on kompromissin tulos ja jota kannattavat Euroopan kansanpuolueen (kristillisdemokraatit) lisäksi myös Vihreät / Euroopan vapaa allianssi -ryhmä, Euroopan parlamentin sosialistien ja demokraattien ryhmä, Euroopan liberaalidemokraattien liiton ryhmä sekä Euroopan konservatiivit ja reformistit. Kun otetaan huomioon, miten vakavasta asiasta on kysymys, tämä tuki on täysin aiheellista. Pyydän kollegojani antamaan edelleen tukensa asialle koko päätöksentekoprosessin viimeisen vaiheen ajan.
costep_2010-05-05_19_50	Euroopan tulevaisuutta koskeva strategia perustuu kahteen arvojärjestelmään, ja haluan kiinnittää huomiota siihen, että nämä kaksi arvojärjestelmää on hyvin vaikeaa, jollei mahdotonta, sovittaa yhteen, joten meidän olisi valittava niistä toinen. Toisessa arvojärjestelmässä avainsanoja ovat kilpailukyky, kasvu ja globalisaatio, kun taas toisessa järjestelmässä avainsana on kestävä kehitys. Me puhumme kestävästä kehityksestä ympäristön kannalta. Me tiedämme, että väkisin aikaan saadulla kasvulla ja globalisaatiolla on kauheita vaikutuksia ympäristöön. Kyse ei ole kestävästä kehityksestä. Me puhumme kestävästä kehityksestä sosiaaliselta kannalta. Ne ihmiset, muiden muassa pienviljelijät sekä pienet ja keskisuuret yritykset, jotka eivät pysy ylikuumentuneen kilpailun ja globalisaation vauhdissa, häviävät, putoavat kilpailusta ja köyhtyvät. Tämä on täysin vastoin kestävää kehitystä sen sosiaalisessa merkityksessä. Minä ja äänestäjäni olemme sitä mieltä, että näistä kahdesta arvojärjestelmästä meidän on valittava kestävä kehitys.
costep_2010-05-19_3_80	Tie ulos talouskriisistä on kuoppainen, ja kaiken lisäksi Kreikan ja muiden jäsenvaltioiden finanssialan ongelmat horjuttavat euroaluetta. Ongelmat ovat nostaneet esille kysymyksen siitä, pystyykö Eurooppa kilpailemaan Yhdysvaltojen tai Kiinan talouksien kanssa. Euroopan unionin onkin EU 2020 -strategiansa avulla toimittava tehokkaasti vastauksena talous- ja finanssikriisiin sekä varmistettava, että 500 miljoonan kansalaisen talousalue säilyttää kilpailukykynsä. Toisin sanoen on estettävä 27 jäsenvaltion EU:ta jäämästä jälkeen taloudellisista ja poliittisista kilpailijoistaan. Nykyisten haasteiden moninaisuus edellyttää joukkoa integroituja poliittisia välineitä. EU:n on asetettava etusijalle tutkimus ja innovaatiot kamppaillessaan ilmastonmuutoksen kaltaisten haasteiden parissa ja etsiessään ratkaisuja lisääntyvään globaaliin kilpailuun. Talouskasvun ja työllisyyden piristämisestä tutkimuksen ja innovaatioiden avulla on tullut yhä tärkeämpi asia kriisin jälkeisellä kaudella, minkä vuoksi ehdotan, että tästä tehdään EU 2020 -strategian tärkein tavoite. Olemme silti täysin perustellusti huolissamme siitä, että nykyiset määrärahat eivät riitä kattamaan 2000-luvun haasteiden edellyttämiä rahataloudellisia tarpeita. Budjettivaliokunnan jäsenenä kehotankin Euroopan komissiota esittämään uuden talousarviomallin, joka on paitsi rohkea ja kunnianhimoinen myös käyttökelpoinen takaamaan EU 2020 -strategian onnistumisen.
costep_2011-03-10_5_29	Arvoisa puhemies, arvoisat jäsenet, kuten jäsenkollegani Marinescu jo huomautti, tuhkakriisi osoitti, ettei Euroopan unioni ollut strategisesti eikä teknisesti valmis tällaiseen tilanteeseen. Haluan kiinnittää arvoisan komission jäsenen huomion myös siihen, että tällä oli huomattava vaikutus myös tiedon jakamiseen ja tiedon saantiin. Tiedotuksessa vallinneen kaaoksen vuoksi kriisin kielteiset vaikutukset koskivat epäedullisessa asemassa olevia, kuten pienten lasten kanssa matkustavia perheitä ja vammaisia, jotka eivät pystyneet reagoimaan asianmukaisesti. Kysyn komissiolta, saako kukin matkustava kansalainen vastaavassa kriisitilanteessa huhtikuun 2010 jälkeen riittävää tietoa, jotta voisi asianmukaisesti käyttää oikeuttaan saada tietoa.
costep_2011-05-11_4_43	Arvoisa puhemies, Lissabonin sopimus ja sen liian monimutkaiset muutokset tekevät toimielinten perustamisesta ja velvollisuuksien määrittelystä vaikeaa. Edes olemassa olevat toimielimet eivät pysty suorittamaan varsinaisia tehtäviään monien muutosten takia. Siten kaikkialla vallitse kaaos ja kaikki ovat hämmentyneitä. Siitä herää kysymyksiä: mitä järkeä on perustaa Euroopan ulkosuhdehallinto, joka ei ole vielä aloittanut toimintaansa, ja antaa sille valtaa? Puolustus ja turvallisuus ovat kaikkialla maailmassa ala, joka edellyttää nopeaa reagointia ja toimintaa. Samalla kun koostumuksesta, sijainneista ja kannoista keskustellaan, Euroopan unioni hukkaa tilaisuuden toimia tarkoituksenmukaisesti tällä alalla. Kun hallinto on perustettu, sen pitäisi toimia tehokkaasti. Juuri sen takia meidän on tehtävä kaikkemme hallinnon perustamiseksi mahdollisimman nopeasti. Valitettavasti ulkosuhteiden alalla nykyinen puheenjohtajavaltio ei pysty laatimaan ulkoasioita, yhteistä puolustusta tai turvallisuutta koskevaa ohjelmaa, ja siten, hyvät kollegat, teillä ei ole muuta vaihtoehtoa kuin tukea Catherine Ashtonin työtä, jonka alku on ollut erittäin vaikeaa.
costep_2011-06-08_5_24	Arvoisa puhemies, kriisi pakottaa meidät tarkastelemaan niin kansallisia talousarvioita kuin Euroopan unionin talousarviota tehokkuuden kannalta ja huolehtimaan siitä, että ne ovat tavoitteidemme mukaisia. On myös tarkasteltava, mitä lisäarvoa, eurooppalaista lisäarvoa on mahdollista saada aikaan. Haluan puhua alasta, jota ei tänään ole vielä mainittu, nimittäin yhteistyöstä oikeus- ja sisäasioissa, joka Lissabonin sopimuksella nostettiin jäsenvaltioiden tasolta EU:n toimivaltaan. Halumme saada aikaan merkittäviä parannuksia tällä alalla on kuvastuttava seuraavaan talousarviokauteen. Meidän on todellakin huolehdittava varoista Tukholman ohjelmaan, joka on jokseenkin kunnianhimoinen ohjelma. Euroopassa tarvitaan hyvin koulutettuja maahanmuuttajia, jotka tulevat Eurooppaan sääntöjen mukaisesti, joten tarvitaan myös yhteistä maahanmuuttopolitiikkaa ja riittävät varat. Pohjois-Afrikan tapahtumat ovat jälleen kerran kiinnittäneet huomiota Euroopan yhteisen maahanmuuttopolitiikan merkitykseen ja osoittaneet, että tarvitaan varoja tukemaan integraatiota ja eurooppalaista solidaarisuutta. Muutamat viime kuukaudet ovat myös osoittaneet, että myös yhteiset arvomme, syrjimättömyys ja ihmisoikeudet tarvitsevat suojelua ja resursseja, että meidän on yksinkertaistettava resurssien käyttöä poikkeuksellisten tilanteiden hallintaa varten ja että tarvitsemme omia varoja luodaksemme tulevalla kaudella entistä paremman, vahvemman ja kattavamman Euroopan.
costep_2011-06-22_15_39	Arvoisa puhemies, arvoisa komission jäsen, parlamentti, komissio ja neuvosto ovat kaikki samaa mieltä siitä, että YMP:n talousarvion pitäisi olla asianmukainen ja että se olisi säilytettävä vähintään nykyisellä tasolla. On tärkeää säilyttää kahden pilarin rakenne, säilyttää suorat tuet ja erityisesti vahva maaseudun kehittämispolitiikka ja parantaa kilpailukykyä ja vahvistaa ympäristötietoisuutta. Myös innovaatio, tutkimus ja kehitys ovat ensiarvoisen tärkeitä. Ympäristöön liittyvien julkisten hyödykkeiden ja tekniikoiden, jotka vähentävät ilmastonmuutoksen vaikutuksia ja edistävät luonnon monimuotoisuutta ja vesihuoltoa, pitäisi olla maaseudun kehityksen keskipisteessä. Tulevaisuudessa tarvitaan myös lisää taloudellista tukea auttamaan uusia jäsenvaltioita kuromaan umpeen kuilu ja varmistamaan, että ne voivat saada maaseudun kehittämisen tukea entistä paremmin osarahoitusehdoin myös vuoden 2013 jälkeen. On tärkeää tarjota yhdenvertaiset kilpailuedellytykset ja yhdenvertaiset mahdollisuudet uusille jäsenvaltioille vuodesta 2014 alkaen. Ja lopuksi, on tärkeää olla asettamatta suuria tiloja ja pienikokoisia tuottajia toisiaan vastaan.
costep_2011-06-23_4_36	Olen tyytyväinen komission aikomukseen tarjota enemmän varoja vapauden, turvallisuuden ja oikeuden vahvistamiseksi ensi vuoden talousarvioesityksessä. Minusta kuitenkin ne säännöt ovat riittämättömiä, joiden perusteella myönnetään varoja odottamattomien tapahtumien seurauksiin vastaamiseksi. Sama koskee myös määrärahoja, jotka myönnetään Pohjois-Afrikan mellakoiden vuoksi lisääntyneeseen maahanmuuttoon vastaamiseksi ja kumppanuusaloitteisiin. Euroopan unionin on tarjottava tehokas vastaus Pohjois-Afrikan muutoksiin, ja sen on valmistauduttava paremmin odottamattomien tilanteiden hallintaan. Kriisi voi aiheuttaa yhteiselle talousarviolle enemmän taakkaa, mitä suunniteltiin. On asianmukaista, että komissio tarjoaa enemmän varoja ulkorajojen suojelemiseksi. Samalla myös Euroopan pakolaisrahastoa ja yhdentymistä koskevia rahoitusvaroja olisi lisättävä. Perusoikeuskirjan yleinen täytäntöönpano ja EU:n ihmisoikeusulottuvuuden vahvistaminen ovat unionin jokaisen kansalaisen edun mukaisia. Kasvava syrjintä ja jatkuvasti leviävä suvaitsemattomuus ovat yhteisiä huolenaiheita ympäri Eurooppaa. Sen vuoksi pidän yhtä tärkeänä, että perusoikeuksien kunnioittamisen edistämistä ja EU:n kansalaisuuden vahvistamista koskevia ohjelmia laajennetaan.
costep_1997-03-12_9_21	Arvoisa puhemies, tänä aamuna puheenjohtaja Santer sanoi Rooman sopimuksen 40vuotisjuhlallisuuksien yhteydessä, että taloudellinen Eurooppa vaatii sosiaalista Eurooppaa. Tästä syystä Euroopan parlamentti yhdessä Tillichin mietinnön kanssa korostaa työllisyyden merkitystä ehdottomana ensisijaisena tavoitteena, Euroopan unionin sosiaalisen ulottuvuuden merkitystä ja suurta panosta, jonka yhteisön rahoitus tuo tavoitteiden toteuttamiseen sosiaalialalla. Pidän siis välttämättömänä, että unionin rahoitustoimintaa eri sosiaalipoliitikkojen alalla jatketaan ja että sille annetaan käyttöön tarvittavat varat. Olen myös hyvin pettynyt siitä, ettei neuvosto ole läsnä kiirehtimässä sopimusta oikeudellisista perusteista. Suoraan sanoen tällainen suhtautuminen on mielestäni käsittämätöntä ja aiheuttaa vain turhaa jäykkyyttä suhteessa erityisesti parlamenttiin. Lisäksi pidän perustavanlaatuisena, että koulutuspolitiikan tukemisen lisäksi tämän otsakkeen rahoitustoimiin otetaan mukaan myös opetusta ja oppimista koskevassa valkoisessa kirjassa yksilöidyt tavoitteet. Tästä näkökannasta parlamentti on tänään äänestänyt erityisen mietinnön valkoisen kirjan arvioinnin kannalta. Haluaisin kehottaa komissiota jatkamaan vuonna 1996 yhdessä jäsenvaltioiden kanssa aloittamaansa työtä Euroopan sosiaalirahaston käytön järjestelmällisemmästä ohjauksesta ja seurannasta. Tämä työ on osoittanut parannusta käyttöasteissa ja on osoituksena siitä, että kritiikit - joita on esitetty myös täällä tänä iltana - rakennerahastojen ja sosiaalirahaston alikäytöstä eivät todellisuudessa ole oikeutettuja. On käytävä katsomassa, tarkastettava, missä ongelmia esiintyy ja korjattava ne, koska käytettävissä olevat varat on hyödynnettävä kaikki ja parhaalla mahdollisella tavalla.
costep_1997-03-13_6_50	Herra puhemies, kollega Fordin juuri mieliin palauttama välinäytös on yksi monista, joita valitettavasti sattuu ajoittain Välimerellä ja rajoilla. Tällä hetkellä esiintyy laitonta maahanmuuttoa edistävää järjestäytynyttä rikollisuutta, jota laiton siirtolaisten kuljetus on. Kyseinen osa järjestäytynyttä rikollisuutta on yhteydessä osaan, joka toimii laittoman työvoiman parissa, joka työllistyy kotitalouksissa, maataloudessa, rakennusalalla ja valitettavasti myös prostituutiossa. Ennen kaikkea naiset ja lapset kärsivät vahingot. Käsittelemämme rikolliset ovat häikäilemätöntä joukkoa, ja heihin tulee kohdistaa riittävät toimet. Pyydämme tällä perusteella tutkittavaksi väärinkäytökset, joiden uhreina ovat laittomat työntekijät. Pyydämme lisäksi, että kunnioitetaan siirtolaisten ihmisarvoa ja että isketään päättäväisesti niitä vastaan, jotka hyödyntävät naapurikansojemme hädänalaista tilannetta. Uskon, että Maltalla 15.-16. huhtikuuta pidettävän Euro-Välimerikonferenssin esityslistalle tulee merkitä tämä kohta.
costep_1997-04-08_2_16	Arvoisa puhemies, arvoisat kollegat, myös minä haluan kiittää Rothia hänen tarkasti ja yksityiskohtaisesti tekemästään työstä kertomuksen parissa. Myös minä olen samaa mieltä useammista kohdista, mutta kertomuksessa on joitakin, minun on sanottava suoraan, kiistanalaisempiakin kohtia. Keskustelu - myös tänään - tässä istuntosalissa on jähmettynyt kysymykseen staattisen ja dynaamisen ihmisoikeuskäsityksen määrittelemisestä. Tähän kohtaan minulla ei ole vastausta, en osaa sanoa olisiko tarkasteltava tätä vai tuota kahdesta erilaisesta ihmisoikeuskäsityksestä. Varmaa kuitenkin on, että meidän kaikkien on vertailtava niitä kehittyvän todellisuuden näkökulmasta. Ihmisoikeuskäsitys kehittyy, koska itse oikeudet kehittyvät myös niin sanottujen sosiaalisten oikeuksien osalta. Sosiaalisista, ja vielä enemmän turvallisuuteen liittyvät oikeuksista - kutsukaamme niitä tällä nimityksellä -, joita kertomuksessa esitetään, emme ole samaa mieltä. Sosiaaliturvaoikeuden laajentaminen ja vaatimus tehokkaasta sosiaali- ja talouspolitiikasta, jotka koskettavat oikeutta kotiin, terveyteen, perheeseen, kauneuteen, aviopuolisoon, rakastamiseen, oikeutta tehdä kaikkea, aliarvioi ilmiselvästi tämän kertomuksen ihmisoikeuskäsitystä. Sitä vastoin taloudelliset vapaudet ovat mielestäni perustavanlaatuisia, toisenlaisin perustein kuin mitä Roth esittää. Todellisuudessa juuri sosiaalivaltion ylitulvimisen vuoksi esiintyy huomiota herättäviä esimerkkejä köyhyydestä, syrjäytymisestä ja työttömyydestä. Euroopan on varmasti oltava mallina, ja tässä Roth on oikeassa. Vankilaa ei voida nähdä rankaisevana tekijänä, tai vielä pahempaa kidutuksena, vaan kuntouttavana. Oikeudenkäynnin on oltava tasapuolinen ja siis turvattava pariteettinen edustus sekä kantaja- että vastaajaosapuolille, oikeusvaltiota on aina kunnioitettava, myös taisteltaessa terrorismia ja mafiaa vastaan. Kansalaista ei voida kasvattaa ilmiantoon. Oikeudenkäynnin on oltava tasapuolinen myös henkilölle, joka pyytää turvapaikkaa, pakenee sotaa tai nälkää ja pyytää apuamme. Tämä ei kuitenkaan tarkoita kokonaisvaltaista maahanmuuttoa. Tämän kaiken perusteella äänestämme varmasti Rothin kertomuksen puolesta. Italian edustusto äänestää kertomuksen puolesta, vaikka olemmekin hyvin hämmentyneitä monista artikloista, kuten aktiivista eutanasiaa koskevasta 18 artiklasta, jota emme ymmärrä, uskonnollisten lahkojen vapauden riistoa koskevasta 26 artiklasta - ymmärtämättä vieläkään, mitä lahkoilla tarkoitetaan - ja muun muassa homoseksuaalien adoptio-oikeuden hyväksymistä koskevasta 142 artiklasta.
costep_1997-06-12_3_7	Arvoisa puhemies, me vihreät uskomme, että jotta ei riskeerattaisi SOKRATES-ohjelman uskottavuutta, ohjelman, joka aikoinaan luotiin vastaamaan vain kahdentoista jäsenvaltion tarpeisiin, on nyt pakko lisätä varoja, jotka on suunnattu sen toteuttamiseen. Lisääntyvä osallistumishalukkuus ja ennen kaikkea yhdentoista uuden maan osallistuminen ohjelmaan vuodesta 1998 alkaen suorastaan edellyttää suurempaa budjettia, jotta voidaan taata Euroopan unionin ja liitännäismaiden vastavuoroinen liikkuvuus. Komission esitys 5, 9 prosentin budjettilisäykseksi on täysin riittämätön eikä ota huomioon todellista tarvetta eikä ohjelman käynnistämistä liitännäismaissa. Emme halua, että SOKRATESohjelman onnistuminen joutuu vaakalaudalle, emmekä halua myöskään, että ohjelma suosisi vain sitä, jolla on varaa maksaa oleskelukulunsa kohdemaassa. Tämän vuoksi vihreät tukevat voimakkaasti Packin vaatimusta: me pyydämme huomattavaa lisäystä, joka olisi myönteinen ilmaus koulu- ja yliopistomaailmalle ja yleiselle mielipiteelle.
costep_1997-07-15_3_26	Arvoisa puhemies, kävimme Langerin kanssa kovan kädenväännön vuonna 1995, jotta tätä direktiiviä ei hyväksyttäisi. Silloin Langer puolusti kiivaasti kasveja ja eläimiä, kun minä taas pidin ihmisalkion ja siten ihmisyksilön puolta. Kun on yhdistetty nämä kaksi todellisuutta, ihmisyksilö kasvien ja eläinten kanssa, on hämmennetty paljon ajatuksia ja hukattu paljon aikaa. Jos ne olisi pidetty erillään, olisimme jo aikoja sitten antaneet vapaat kädet kilpailulle Yhdysvaltojen ja Japanin kanssa, joka on välttämätöntä Euroopan kehitykselle ja työpaikkojen luomiselle. Nyt esitetään Rothleyn mietintö. Vaikuttaa siltä, että oikeusasioita ja kansalaisten oikeuksia käsittelevä valiokunta on tehnyt suuren työn. Henkilökohtaisesti olen samaa mieltä tehdystä työstä. Etenkin mitä tulee 9 artiklaan, pyydän että sitä ei muutettaisi ja kehotan parlamenttia äänestämään siitä sellaisenaan muuttamatta mitään.
costep_1997-11-18_4_21	Arvoisa puhemies, arvoisa komission puheenjohtaja, arvoisat kollegat, haluaisin Euroopan radikaaliallianssin ryhmän puolesta kertoa olevani samanaikaisesti sekä tyytyväinen että pettynyt vallitsevaan tilanteeseen ja siihen tapaan, jolla BSE-kysymys on hoidettu. Parlamentin jäsenenä olen tyytyväinen ennen kaikkea parlamentin hyvin keskeiseen rooliin aiheen käsittelyssä ja komission mielenkiinnon ylläpitämisessä. Olen tyytyväinen myös sen vuoksi, että komissio on monessa suhteessa vastannut parlamentin oikeutettuihin odotuksiin - jotka ovat heijastaneet myös Euroopan julkista mielipidettä - vähentäen riskejä ja suorittaen valvontaa ja välttäen enää tekemästä niitä virheitä, joita se on aiemmin tehnyt käsitellessään hullun lehmän tapausta. Tunnen kuitenkin olevani pettynyt, koska olen havainnut, että komissio ei ole noudattanut meidän kaikkia suosituksiamme, sillä se on osoittanut liiallista varovaisuutta - jos sallitte minun sanoa niin, puheenjohtaja Santer - toteuttaessaan tukitoimia: rakenteelliset uudistukset olivat hyviä, tähän mennessä tehty työ on ollut erittäin hyvää erityisesti alasta vastaavan komissaarin ja koko komission osalta, mutta huonoa on mielestäni se, että komissio ei ole uskaltanut selvittää asiaa perinpohjaisesti - mitä parlamentti siltä vaati - sen paremmin sisäisellä tasolla kuin sen valtion suhteen, joka - tätä ei voi olla sanomatta - oli kriisin aiheuttaja. Olen pettynyt myös - jos sallitte - niihin parlamentin kollegoihin, jotka ovat puolestaan halunneet panna toimeen verilöylyn ampumalla koko joukon ja antaneet näin sopimattoman kuvan meistä ja komissiosta. Onneksi nämä uhkakuvat ovat jääneet ehdotuksen asteelle eikä vaadittuja joukkoteurastuksia ole tehty. Parlamentin hyväksyttävänä on arvostelua herättävä teksti, mutta emme voi olla tunnustamatta, että sen aikaansaamiseksi on tehty paljon hyvää työtä.
costep_1997-11-20_3_12	Arvoisa puhemies, arvoisat kollegat, ensiksikin uskon, ettei Euroopassa olisi enää ketään niin hullua, jonka mielestä järjestäynyttä rikollisuutta, mafiaa ei olisi olemassa. Mafia on takuulla olemassa! Se on hyvin voimakas, hyvin järjestäytynyt - nykyään kansainvälinen ja valtioiden rajat ylittävä ilmiö, jonka välineet ovat paljon tehokkaammat kuin Euroopan unionin pienten jäsenmaiden ja sanoisinpa myös Euroopan ulkopuolisten maiden vanhentuneet keinot. Järjestäytynyt rikollisuus on nykyään suuri uhka oikeusvaltiolle, suuri uhka demokratian toimintakyvylle monissa maissa. Se vahingoittaa monien maiden talouden ja tuotannon hermoratoja. Tämän hyökkäyksen kohteina ovat monet uudet demokratiat - rahanpesun, kansainvälisen huumeiden salakuljetuksen, samoin asekaupan kohteina. Kaikki tämä on nykyään selvä tosiasia, kukaan ei voi olla tietämättä siitä. Siispä on aivan välttämätöntä saada aikaan eurooppalainen oikeusistuinten verkosto, vahva yhteys, tehokkaampi koordinointi niiden välillä, jotka johtavat tämän ilmiön ehkäisyä ja torjuntaa. Kaiken tämän sanottuani - emme voi unohtaa, että aiheellisen vaatimuksen taakse tehokkaammista välineistä voitaisiin piilottaa houkutus, joka turmeltuaan Euroopan - kuten Orlando sanoi - järjestäytyneen rikollisuuden kaltaisilla kielteisillä voimilla voisi tartuttaa Eurooppaa toisen, juridisluonteisen viruksen eli juridiset oikopolut, jotka tarkoittavat poikkeuslakeja - yksilön oikeuksia puolustavien lakien lykkäämistä ja rajoittamista. Meiltä on pyydetty tasapuolisuutta: hyvä on, mekin haluamme sitä, ja haluamme sitä antamalla täyden yksilöllisen suojan puolustautumisoikeudelle, jota on esimerkiksi suora suhde rikollisen teon ja syytetyn välillä, minkä joku jo aikoo kieltää. Meidän mielestämme on välttämätöntä, että tuomiot annetaan objektiivisen tarkastelun jälkeen eikä pelkästään ilmiantojen perusteella, jotka tehdään vaihtokauppoina paremmista elinolosuhteista. Tämä ei meistä ole tasapuolisuutta. Päinvastoin, taistelu rikollisuutta vastaan tuottaisi vastakkaisia tuloksia: lääke olisi sairautta huonompi, koska osuisimme aseettomiin kansalaisiin valtion voimalla ja jättäisimme sen sijaan todelliset suurrikolliset rankaisematta.
costep_1998-02-20_4_12	Arvoisa puhemies, minäkin haluaisin yhtyä kollegallemme ja kumppanillemme, arvoisalle Wynnille ja talousarvion valvontavaliokunnalle esitettyihin lähes yksimielisiin onnitteluihin heidän tästä aiheesta tekemästään työstä ja ehdotuksesta, joka on mielestäni aiheellista hyväksyä, eli parlamentin on kieltäydyttävä antamasta lausuntoa luonnoksesta varainhoitoasetukseksi kahdeksatta Euroopan kehitysrahastoa varten. Minä, joka suhtaudun hyvin vakaumuksellisesti Euroopan unionin kehitysyhteistyöhön, pidän sitä myönteisenä ja hyödyllisenä provokaationa ja poliittisesti ja institutionaalisesti vastuuntuntoisena tekona Euroopan parlamentin taholta. Me elämme nykyisin tilanteessa, joka on niin käsittämätön, että sitä on vaikea selittää ulkopuolisille, ja joka on sekä loogisesti että poliittisesti kestämätön. Se liittyy tietenkin Euroopan kehitysrahastojen ominaispiirteisiin ja siihen, että ne on jätetty talousarvion ulkopuolelle. Haluaisin muistuttaa, että EKR: jen ottaminen talousarvioon oli lähes ainoa Euroopan parlamentin hallitusten väliselle konferenssille esittämä vaatimus kehitysyhteistyön osalta, mutta siitä ei ole edes kunnolla puhuttu. Tämä tuo esille sen, että Euroopan parlamentin kuuleminen on pelkkä muodollisuus monien säädösten kohdalla ja että Lomén yleissopimusten toimenpiteiden ja jopa neuvottelujenkin suhteen parlamentin etuoikeudet supistuvat pelkäksi poliittiseksi vaikutusvallaksi, sillä vaikka parlamentti voi antaa lausuntoja, niillä ei ole koskaan sitovaa merkitystä. Monissa tapauksissa parlamentti ei siis kykene vaikuttamaan yleissopimuksen joidenkin tärkeiden kohtien määrittelyyn, ja siitä johtuen se ei voi vaikuttaa myöskään sopimuksen hoitoon. Esimerkkinä voisin mainita, että meille ehdotetussa varainhoitoasetuksessa - josta emme siis anna lausuntoa - parlamentille ei anneta mitään roolia päätettäessä vastuuvapauden myöntämisestä edes Euroopan investointipankin hallinnoimien Euroopan kehitysrahaston määrärahojen osalta, joiden osuus on lisäksi kasvamassa Euroopan kehitysrahastossa. Ketkä ovat tänään ne, jotka pyytävät parlamenttia kieltäytymään lausunnon antamisesta? Ilmeisesti ne, joiden sydäntä lähinnä on moitteettoman institutionaalisen ja hallinnollisen yhteistyöpolitiikan kohtalo yhteisön toimielinten toiminnassa. Ongelma ei siis ole niinkään oikeudellinen kuin poliittinen. Meidän antamamme merkki on näin ollen sitä tärkeämpi, mitä enemmän me keskustelemme siitä, mitä olisi tehtävä vuoden 2000 eli neljännen Lomén yleissopimuksen jälkeen. On selvää, että meillä on edessämme ongelma, ja huolimatta siitä, että Lomén yleissopimus on ollut ja on vielä tänäänkin ainutlaatuinen ja poikkeuksellisen merkittävä väline, niin se tosiasia, että parlamentti ei ole pystynyt täysin toteuttamaan rooliaan yleissopimuksen valvonnassa ja sen ohjausvälineiden määrittelyssä, on varmasti rajoittanut yleissopimuksen soveltamisalaa ja vaikutusta.
costep_1998-05-02_4_62	Arvoisa puhemies, arvoisat kollegat, minun ääneni poikkeaa ryhmäni kannasta, koska henkilökohtaisesti olen sitä mieltä, että mikään yhtenäisvaluuttaan liittyvä ongelma ei tässä historiallisessa vaiheessa ole todellinen omantunnon kysymys, ja siksi eurooppalaisena parlamentaarikkona, joka on aina liputtanut kansojen Euroopan ja alueiden Euroopan puolesta, en voi muuta kuin suhtautua myönteisesti yhtenäisvaluuttaan, ensimmäiseen suureen ja todelliseen iskuun, joka kohdistuu keskusjohtoisten kansallisvaltioiden yliasemaan ja kaikenlaisen autonomian vihollisiin. Katson, että näin olen täyttänyt tehtävän, jonka olen saanut hoitaakseni niiltä Piemonten, Val d'Aostan, Ligurian ja Lombardian äänestäjiltä, jotka aidosti uskovat poliittiseen ja kulttuuriseen autonomiaan. Yllä olevalla perustelen henkilökohtaista myönteistä kantaani, joka poikkeaa ryhmäni edustajan julkilausumasta.
costep_1998-05-12_8_3	Arvoisa puhemies, arvoisat kollegat, keskustelemme tärkeästä direktiivistä, joka koskee ihmisen käyttöön tarkoitettua vettä. Se on tärkeä, koska kyseessä on terveyden suojeleminen veden saastumisesta johtuvilta kielteisiltä vaikutuksilta. Se on tärkeä myös siksi, että se tarjoaa lopultakin jäsenmaille jo 18 vuotta voimassa olleita säädöksiä joustavamman ja kattavamman sääntelykehyksen. Direktiivi mahdollistaa juomavesiä koskevan yhteisöpolitiikan ja lopultakin kuluttajille tiedonsaannin. Jäsenmaiden on maksettava investoinnit, jotka yhteisön alueella nousevat noin 100 miljardiin euroon. Se on tärkeää myös, koska sillä käynnistetään valvontaohjelmia ja juomaveden laatua koskevia mittaus- ja analyysimenetelmiä sekä kaikkiin juomavesiverkostoihin kohdistuva kapillaarivalvonta. On varmasti myös ryhdyttävä uusimaan vanhentuneita johtoja, joita on yli 50 miljoonaa kilometriä. Vaikka vesi onkin elämän lähde - minun on muistutettava siitä, kuten myös Florenz korosti ensimmäisessä käsittelyssä - siihen kohdistuvat vahingot aiheuttavat erilaisia ongelmia: se ei ole enää hajutonta, väritöntä eikä mautonta. On siis ryhdyttävä korjaaviin toimiin Maailman terveysjärjestön ohjeiden mukaisesti. Minusta vaikuttaa uskomattomalta, on vaikea ymmärtää, miksi WHO:n arvot joiltakin osin otetaan huomioon ja toisilta ei. Viittaan kupariin, joka edelleenkin esiintyy kemiallisten parametrien luettelossa arsenikin, syanidin, elohopean, lyijyn ja muiden myrkkyjen ohella, vaikka WHO onkin tarkentanut, että 2 mg kuparia litrassa juomavettä on vielä aivan turvallinen taso; vaikka Euroopan parlamentti - muistattehan - ensimmäisessä käsittelyssä tukikin tätä näkemystä ja sijoitti kuparin indikaattoriparametrien taulukkoon; vaikka vähän kuparia sisältävien putkien käyttö voisi tuottaa huomattavia säästöjä jäsenmaille; vaikka vielä ei ole vaihtoehtoista järjestelmää Puhemies keskeytti puhujan.
costep_1998-07-02_3_12	Arvoisa puhemies, taloudellisten ja sosiaalisten järjestelmien moninaisuus ja niihin liittyvien toimintojen muodot ovat eurooppalaiselle kehitysmallille luonteenomainen rikkaus, ja se on turvattava. Kollega Ghilardottin mietintö järjestöjen ja säätiöiden roolista Euroopassa tuo oikeutetusti esiin tarpeen arvioida koko kolmatta, niin kutsuttua voittoa tavoittelematonta, sektoria. Tänään keskustelemme järjestöistä ja säätiöistä, mutta meidän on pian puhuttava myös osuuskunnista ja keskinäisistä yhtiöistä. Neuvoston on kuitenkin luovuttava tähän asti vaalimastaan asenteesta, joka on tähän saakka käytännössä merkinnyt kolmannen sektorin toiminnan boikotointia. Euroopassa ei ole ainoastaan valtiota ja yksityistä sektoria, vaan myös eriytyneempää toimintaa, jota ei voida jättää huomiotta. Ei ole mahdollista puhua sosiaalivaltion uudistuksesta tai kansainvälisen yhteistyön kehityksestä ilman järjestöjen ja säätiöiden vaikutusta sosiaalisella alalla.
costep_1998-09-15_6_8	Sovittelukomitea esittelee tänään joukon saastumisen vastaisia toimia, joilla on merkittäviä taloudellisia vaikutuksia. Parlamentin työn ansiosta kolme tekstiä on hyväksytty. Niiden tuloksena syntyy siis direktiivi, jonka taustalla on jonkin aikaa sitten hyväksytty Auto-Oil-ohjelma, johon yhdessä parlamentin kanssa osallistuivat myös komissio ja auto- sekä polttoaineteollisuus. Tämän päivän ensisijainen tavoite on parantaa hengittämämme ilman laatua, ja siihen liittyy siksi sellaisen eurooppalaisen strategian määrittely, joka mahdollistaa ajoneuvopäästöjen vähentämisen ottamalla viimein käyttöön mahdollisimman selkeän yhteisölainsäädännön, jonka ansiosta teollisuuden, ennen kaikkea autoteollisuuden, on mahdollista suunnitella alansa investointeja kyetäkseen toteuttamaan uudistukset, jotka ovat tarpeen tulevaisuuden autotuotantoa silmällä pitäen. Vaikka polttoaineteollisuus eräällä tavalla omia etuja suojellakseen näyttää liioittelevan investointikustannuksia, joita se pitää välttämättömänä valmistautuakseen uusien jalostamojen rakentamiseen ja jotka lankeavat suoraan autoilijoiden maksettaviksi, meidän mukaamme sellaisten säännösten määrittely, jotka sisältäisivät verohelpotuksia juuri autoilijoille - alan pääasiallisille kuluttajille - saattaisi viime kädessä mahdollistaa tarvittavien investointien toteuttamisen. Neuvoston ja parlamentin välinen sopimus mahdollistaa tekniseltä kannalta ilman laadun parantamisen, sillä siinä velvoitetaan lisäämään happea dieselpolttoaineeseen, vähentämään rikin, bentseenin ja aromaattisten aineiden pitoisuuksia myös tavallisessa polttoaineessa ja pienentämään hiilidioksidipäästöjä. Direktiivin määräysten mukaan lyijyä sisältävää polttoainetta ei saa enää tuoda markkinoille vuoden 2000 jälkeen, lukuun ottamatta tapauksia, joissa ilmasto-olot ovat suotuisat sen käytölle tai joissa kielto saattaisi aiheuttaa vakavia taloudellisia haittavaikutuksia. Myös lyijyttömän bensiinin ja ekodieselin on täytettävä vuoden 2000 tammikuusta lähtien tiukemmat vaatimukset. Kaavaillut määräykset ovat melko tiukkoja, etenkin siksi, että komissio, jolle pyynnöt on osoitettava, tulee olemaan hyvin tiukka myöntäessään poikkeuksia, joihin suostutaan vain asianmukaisesti esitetystä, hyvin perustellusta pyynnöstä ja hyvin lyhyeksi ajaksi.
costep_1998-09-16_2_29	Arvoisa puhemies, minusta näyttää siltä, että tarvitsemme Venäjää koskevan syvällisen analyysin ja tutkimuksen tämän tilanteen keskeisistä parannuskeinoista. Tämä on kuitenkin tehtävä käymällä tiivistä vuoropuhelua venäläisten osapuolten kanssa, eikä itseemme käpertyneinä; meidän ei pidä toistaa jo tehtyjä virheitä eli meidän ei pidä tyrkyttää omia ratkaisujamme. Haluaisin esittää kaksi kysymystä, jotka minusta vaikuttavat keskeisiltä: ensinnäkin, emmekö me, parlamentti, Euroopan komissio, Kansainvälinen valuuttarahasto, kansainväliset organisaatiot, ole vastuussa niin kriisiin vaikuttaneiden tekijöiden aliarvioimisesta kuin myös siitä, että olemme hyväksyneet tai peräti rohkaisseet kehitystä, joka saattoi ainoastaan johtaa tähän? Toiseksi, olemme luottaneet rajattomasti poliittisiin johtajiin ja sellaisiin taloudellisiin prosesseihin, joita edustajat Swoboda ja Barón jo oikeutetusti määrittelivät villiksi uusliberalismiksi ja spekuloinniksi, ja olemme teeskennelleet pitävämme sitä markkinatalouden rakentamisena. Näin ei Venäjällä ole aikaansaatu todellista markkinataloutta - joka oli oikea tavoite - mutta on murennettu valtio, jonka merkitys ennen oli kaikenkattava ja liiallinen ja jota luonnollisesti oli muutettava ja uudistettava, mutta joka nyt näyttää huvenneen olemattomiin. Tiedämme, että usein julkiseen köyhtymiseen liittyy harvojen yksityisten henkilöiden rikastuminen, ja minusta näyttää, että Venäjällä on käymässä juuri niin: julkinen köyhtyminen on selvästi nähtävissä, samoin harvojen yksityisten henkilöiden rikastuminen. Näemme sen usein omissa maissamme: viime vuosina venäläisten turistien virta on kasvanut - ja me olemme vieläpä olleet iloisia siitä - ja he käyttävät enemmän rahaa kuin amerikkalaiset 50- ja 60-luvuilla. Heidän välillään on kuitenkin pieni ero: amerikkalaisilla oli Yhdysvallat, eli vankka talous ja voimakas valtio, mutta venäläisillä ei sitä ollut. En tiedä onko totta, että 8 % venäläisistä maksaa veroja, mutta jos niin on, se merkitsee koko poliittisen järjestelmän murenemista: on selvää, ettei takaisin ole paluuta. Meidän on siis löydettävä johdonmukainen ja kestävä tapa edetä taloudellisesti ja poliittisesti, ja vuoropuhelussamme venäläisten kanssa meidän on pyrittävä konkreettisesti edistämään tämänhetkisen tilanteen paranemista.
costep_1998-09-17_5_26	Pienet ja keskisuuret yritykset edustavat yhä suurempaa prosentuaalista osuutta Euroopan yrityksistä, erityisesti Euroopan vähiten kehittyneillä alueilla. Kaikki toimet ja aloitteet, joilla pyritään tukemaan pieniä ja keskisuuria taloudellisia toimijoita edesauttavat siksi Euroopan talouskasvua yleensä ja edustavat varmaa tapaa saavuttaa alueellinen taloudellinen koheesio. Pidän siksi erittäin myönteisenä komission osoittamaa kiinnostusta aloitteisiin, joilla pyritään edistämään ja kehittämään pienten ja keskisuurten yritysten pääomamarkkinoita, ja olen täysin samaa mieltä esittelijän, herra Hendrickin, kanssa siitä, että on välttämätöntä toteuttaa sopivia yksityisille ja yrityksille suunnattuja tiedotuskampanjoita, jotta voitaisiin rohkaista investointeja pk-yrityksiin niiden laajentumisen ja kehityksen rahoittamiseksi. Pidän myönteisenä myös kollega Scarbonchin ajatusta pk-yritysten tukemiseen ja niiden toiminnan edistämiseen tähtäävien eurooppalaisten ohjelmien ja aloitteiden parantamisen välttämättömyydestä; erityisesti maaseutualueille sijoittuneiden yritysten selviytyminen ja mahdollinen kehitys edellyttävät parempaa koordinaatiota teollisuuden, maanviljelyksen ja matkailun välillä. Lopuksi yhdyn komission laatimaan direktiiviehdotukseen, jolla määritetään laskujen kohtuullinen maksuaika: kassavirran ehtyminen ja maksukyvyn heikentyminen ovat näet yleisimpiä pk-yritysten konkurssien syitä. Secchin mietintö A4-0299/98
costep_1998-10-06_4_9	Arvoisa puhemies, hyvät kollegat, en oikein käsittänyt vihreän ryhmän edustajan viittausta Italian rahapolitiikan vähäiseen avoimuuteen: hän selittänee sen minulle myöhemmin. Haluaisin nyt puhua herra Langenin mietinnöstä ja ilmaista ryhmämme luonnollisestikin myönteisen kannan siihen, mutta tahtoisin myös kehottaa kollegoita ja esittelijää harkitsemaan kahta tarkistusta, jotka olen esittänyt yhdessä herra Castagnèden kanssa. Mietinnössä on tuotu esiin lukuisia, ei ainoastaan teknisiä vaan myös selkeästi poliittisia ja hyvin merkittäviä näkemyksiä euroon siirtymisen ongelmista, mutta minusta näyttää - ja sitä paitsi viimeaikaiset tapahtumat ja Ecofin-neuvoston viimeisin kokous ovat osoittaneet tämän selvästi - että eräs keskeinen ongelma euroon siirtymisessä on euron ulkoiseen edustamiseen liittyvä ongelma, jota ei ole käsitelty mietinnössä, mutta joka on viime viikkoina ollut keskustelujen ja pohdinnan keskeinen aihe. Ei ole sattumaa, ettei Ecofin-neuvosto ole vielä onnistunut päättämään tai antamaan selkeää ilmoitusta siitä, kuka vuoden 1999 tammikuun 1. päivän jälkeen edustaa kansainvälisissä yhteyksissä euroalueeseen kuuluvien valtioiden rahapolitiikkaa, talouspolitiikkaa ja talous- ja rahaliittoa. Minusta on tärkeää, että voimme viitata tähän kysymykseen jo herra Langenin mietinnön myötä ja mahdollisesti syventää sitä myöhemmin ja osallistua yleiseen keskusteluun. Mielestäni on todettava, että Euroopan keskuspankin johtaja, ja yleensä yksinomaan hän, osallistuu euroalueen valtioiden ja talous- ja rahaliiton nimissä ja toimivaltansa puitteissa kansainvälisiin kokouksiin. Yhtä tärkeää on mielestäni se, että parlamentti tuo voimakkaasti julki, että tämä sekamelska on selvitettävä pian - milloin edustajia ovat ne kolme, jotka jo osallistuvat siihen, milloin yksi vuorollaan, milloin joku toinen - ja minusta tämä vain lisää sekavuutta, ei anna meistä hyvää kuvaa eikä herätä euroa kohtaan sen onnistumisen kannalta välttämätöntä luottamusta. Lopuksi toivon, että hyväksytte nämä kaksi Euroopan radikaaliallianssin esittämää tarkistusta.
costep_1998-10-20_7_15	Arvoisa puhemies, haluaisin käsitellä eräitä seikkoja, jotka todellakin muodostavat prosentuaalisesti vain aivan pienen osan talousarviosta, mutta joiden merkitys Euroopan parlamentille ja sen suhteille kansalaisiin nähden on eritäin huomattava. Viittaan sosiaali- ja koulutuspolitiikkoihin. Tänä vuonna talousarvio oli tässä mielessä erityisen vaikea, ja minä olen kollegoideni tavoin hyvin tyytyväinen oikeudellista perustaa koskevan sopimuksen solmimisesta. Vaikka tämä sopimus vaikuttaakin myönteisesti toimielinten välisiin suhteisiin ja selventää lopultakin oikeudellisia mahdollisuuksia ja talousarvion avoimuutta, siitä on syntynyt esittelijälle huomattavan vaikea tilanne. Ottaen huomioon pilottiohjelmille ja valmisteleville toimille varatun summan, esittelijä on tehnyt aivan harvinaisen erinomaista työtä, sillä hän on onnistunut tulkitsemaan kaikkien valiokuntien vaatimukset samoin kuin tämän parlamentin ja ennen kaikkea kansalaisten odotukset. Niin kutsutut muut sosiaaliset toimet ovat aina hieman Tuhkimon asemassa talousarviossa, vaikka ne ovat toimia, jotka antavat kansalaisille mahdollisuuden tuntea kuuluvansa tähän Eurooppaan, ja antavat heille mahdollisuuden toivoa, että heidän ongelmiinsa otetaan kantaa. Työllisyys- ja sosiaaliasiainvaliokunnassa ja budjettivaliokunnassa olemme jossain määrin ennakoineet Amsterdamin sopimusta. Olisin totta puhuen odottanut, että myös neuvosto olisi ensimmäisessä käsittelyssä tehnyt tällaisen rohkean teon. Neuvosto ei sitä tehnyt, mutta me teimme. Toivon, ettei neuvosto toisessa käsittelyssä arvioi parlamentin tekemiä valintoja perinteisellä tavallaan, vaan kunnioittaa oikeusperustoja koskevaa sopimusta laadittaessa tekemiään valintoja. Pidän erityisen tärkeänä sitä, että on pyritty tarjoamaan myönteinen vastaus yhteisöille ja vapaaehtoistyötä tekeville tahoille, jotka näinä vuosina ovat pyrkineet vastaamaan niihin ongelmiin, joita yhteisön talousarvio - jonka toimivaltaan asia ei edes kuulu - eivätkä jäsenvaltiot kykene ratkaisemaan. Haluaisin vielä lopuksi muistuttaa koulutuksen merkityksestä. Kuten esittelijä tänä aamuna sanoi, opetus ja koulutus ovat nuortemme tulevaisuus, ne ovat apukeinoja, joiden avulla he voivat samastua tähän rajattomaan Eurooppaan ja jotka antavat heille mahdollisuuden toivoa parempaa tulevaisuutta. Lopuksi tahtoisin vielä kerran kiittää esittelijää, sillä uskon, että hän on tehnyt voitavansa ja enemmänkin voidakseen tarjota näinkin vaikean talousarvion puitteissa myönteisiä vastauksia kaikille.
costep_1998-11-04_7_13	Arvoisa puhemies, minun on tunnustettava, että minusta tuntuu suoraan sanoen kiusalliselta ottaa selkeästi kantaa näin hämärään ja vaikeasti tulkittavaan aiheeseen. Lisäksi on totta, että terveydestä puhuttaessa on pyrittävä välttämään kaikkia äärimmäisiä asenteita, sillä tiede on usein todennut varmana pidetyn tuloksen vääräksi. Toisaalta on muistettava, että Euroopan unionissa, ja koko maailmassa on farmakologian ja lääketieteen oppikirjoissa jo vuosien ajan pidetty perusperiaatteena sitä, että potilaan hoidossa on käytettävä lääkkeen mahdollisimman suurta annostelua niin vähän aikaa kuin mahdollista. Homeopatiassa tämä periaate käännetään päälaelleen ja hylätään, ja käytetään aivan pieniä, mitättömiä annoksia pitkän aikaa. On totta, että nämä periaatteet muuttuvat jatkuvasti kuten tiede kokonaisuudessaan, mutta on yhtä lailla selvää, ettei tieteen pidä antaa vastausta ainoastaan hallinnolle vaan ennen kaikkea kuluttajille, ja vastauksen on tyydytettävä näitä molempia tahoja. Tieteen velvollisuus on selvittää perinteisen tai homeopaattisen hoidon vaikutus erityisesti immuunijärjestelmään. Toiset väittävät, että kauan jatkuva pienen lääkeannoksen käyttö kuormittaa immuunijärjestelmää ja estää sitä siten huolehtimasta muusta, mikä saattaa vahingoittaa terveyttä vakavasti. Toiset tutkijat asettavat tämän kyseenalaiseksi ja väittävät, ettei niin pienellä annoksella ole vaikutusta immuunijärjestelmään. Koska emme ole näiden kysymysten ratkaisemiseen pystyviä tutkijoita, meidän täytyisi, ja meidän täytyy tietenkin vaatia, että tiede löytää näihin kysymyksiin, samoin kuin eräisiin professori Cabrolin esittämiin kysymyksiin, tyydyttävät vastaukset, ennen kuin homeopatiaa voidaan kaikilta osin pitää todellisena lääketieteenä. Aion esittää eräitä huomautuksia, jotka koskevat tätä mietintöä, jonka herra Chanterie on laatinut sangen hyvin, vaikka, kuten professori Cabrol huomautti, eräät kohdat ovatkin hyvin hämmentäviä. Ensimmäinen huomautus: lääkkeiden sallimista ja rekisteröintiä koskevat normit ovat eri jäsenvaltioissa erilaisia. On selvää, että yhdenmukaistaminen on välttämätöntä, mutta sen ei kuitenkaan pidä johtaa nykyisen turvallisuuden ja terveydensuojan tason laskuun. Toinen huomautus: hyvän valmistus- ja laboratoriokäytännön periaatteita ja suuntaviivoja koskevan direktiivin 75 IV ja V lukua on sovellettava kaikilta osin myös kaikkiin homeopaattisiin lääkkeisiin. Kolmas huomautus: jäsenvaltioiden on laadittava homeopaattisten lääkkeiden luetteloita tai otettava vastuu niiden julkaisemisesta. Neljäs huomautus: niin kauan kuin ei ole tieteellisesti todistettu, että homeopaattiset eläinlääkkeet ovat ihmisen terveydelle vaarattomia, katsomme, ettei lääkkeiden yksinkertaista rekisteröintimenettelyä voida hyväksyä; erityisesti kantatinktuurat on määrättävä tarkkoihin tieteellisiin kokeisiin sen selville saamiseksi, millaiset laimennussuhteet takaavat ravintoketjun turvallisuuden ja suojan saastuneilta tuotteilta.
costep_1999-01-27_11_7	Arvoisa puhemies, tahtoisin ennen kaikkea ilmaista, myös ryhmäni nimissä, tukemme ja arvonantomme komission aloitteelle, jolla pyritään parantamaan yhteisön julkisia hankintoja koskevaa lainsäädännöllistä kehystä: kuten on jo todettu, se on äärimmäisen tärkeä ala, yli 10 % unionin BKT: sta. Aloitteessa on lukuisia innovatiivisia seikkoja, ehdotettu aikataulu on kunnianhimoinen ja luonnollisesti toivomme, että eri toimien toteuttaminen voisi edetä nopeasti. Tahtoisin käsitellä kahta seikkaa: ensin tahtoisin muun muassa perustella kohtaa 30 koskevaa esittämääni tarkistusta 1, joka liittyy kilpailevan vuoropuhelumenettelyn laajentamiseen. Minun on sanottava, etten kannata tarjouspyynnön jälkeen pidettävien neuvottelujen mahdollisuutta, koska vaikka myöntäisimme, että tämä voidaan toteuttaa avoimesti - tämä tosin vaikuttaa minusta vaikealta, koska on vaikea ymmärtää, mitä itsetarkoituksellisen julkisuuden lisäksi voitaisiin saavuttaa -, tällaiset neuvottelut varmasti vahingoittaisivat yhdenvertaisuutta, koska niiden tuloksista hyötyisi vain menestyksekäs hakija. Tämä on tarkistuksen 1 peruste. Esitin lisäksi tarkistusta 2, mutta ilmoitan nyt peruuttavani sen enkä siksi tietenkään ryhdy selittämään sitä. Omalta osaltani jäljelle jää siis vain tarkistus 1. Tahtoisin käyttää tätä tilaisuutta yleisemmin hyväkseni korostaakseni, että julkisiin hankintoihin liittyvät menettelyt on välttämättä tehtävä avoimemmiksi Euroopan tasolla sekä menettelyjen että tiedottamisen osalta. Tämän arvonantoa ansaitsevan toimen vuoksi ei kuitenkaan pidä vaarantaa kollegani Peijsin ja muiden jo käsittelemiä vaatimuksia sellaisten byrokraattisten menettelyjen yksinkertaistamisen ja keventämisen toteuttamisesta, joilla voitaisiin helpottaa ennen kaikkea pienten ja keskisuurten yritysten välttämätöntä integrointia yhtenäismarkkinoihin.
costep_1999-03-10_14_5	Arvoisa puhemies, on aina kärsimys puhua tupakasta, ei niinkään sen aikataulun vuoksi, jota meidän on pakko noudattaa, vaan siksi, miten vaikeaa varsinkin meidän edustajien on ymmärtää toisiamme. Tätä on ennen muuta korostettava. On vallalla perustava väärinkäsitys, jonka kollegamme, ympäristövaliokunnan edustaja, toi esiin. On totta, että tupakointi on haitaksi terveydelle, mutta on kuitenkin myös totta, ettemme onnistu koskaan ratkaisemaan ongelmaa vähentämällä Euroopan tupakantuotantoa tai lopettamalla sen. Olisi oltava rohkeutta sanoa, että tupakointi kielletään, valita radikaali kanta, muutoin yrittäkäämme välttää demagogiaa. Argumentit ovat aina samoja: minä huomaan joutuvani puolustamaan tupakantuottajia, puolustamaan suurten urheilutapahtumien sponsorointia aina Formula 1 Grand Prix -kisoista lähtien, kun tällainenkin tupakan mainonta on kielletty, vaikka hyväksyttävinämme olevien toimenpiteiden, jotka joidenkin unionin maiden hallitukset kyseenalaistivat, laillisuudesta on epäilyksiä. Asiassa haluttiin kuitenkin edetä noudattamatta tässä tapauksessa toissijaisuusperiaatetta, koska tekstiili-, vaatetus- ja muilla aloilla oli tavaramerkkeihin liittyviä todellisia ongelmia, joihin oli puututtava vähän kerrallaan ajan mittaan. Sanotaan, että on vaihdettava tuotantoalaa, ja samaan aikaan sanotaan, että maitokiintiöitä ei saa lisätä, että emme voi uudistaa viinitarhoja viinin YMJ: ssä, lisätä viinitarhojen pinta-alaa ja niin edelleen, kaikilla muilla maatalouden aloilla. Sanokaamme myös tässä tapauksessa konkreettisesti, kuinka asiat ovat, älkäämme esittäkö toteuttamiskelvottomia ehdotuksia: ehdottakaamme konkreettisia työtä koskevia ehdotuksia tarvittavin tuin, niin silloin myös tupakantuottajat ovat valmiita hyväksymään aloitteemme, kuitenkin sillä edellytyksellä, että ne ovat toteuttamiskelpoisia. Välttäkäämme ympäristövaliokunnan tarkistuksille ominaista demagogiaa, kannattakaamme komission ehdotusta Trakatellisin tarkistuksin, jolloin voidaan tuoda johdonmukaisuutta jo vahvistamaamme linjaan, joka on realismi ja tukien myöntäminen laadun parantamiseen, millä edistetään entistä vähemmän myrkyllistä tupakkaa ja tutkitaan konkreettisia, ei demagogisia, keinoja korvaavan viljelyn käynnistämiseksi konkreettisten ehdotusten pohjalta.
costep_1999-04-14_5_16	Arvoisa puhemies, arvoisa komission jäsen, en kiistä sitä, että puhuessani nyt todennäköisesti viimeisen kerran tämän vaalikauden aikana tunnen tämän asian vuoksi lievää ahdistusta. On melkein kuin vielä jonkin verran sairas lapsi hylättäisiin keskelle katua, ja minä siis mietin, kuka tästä lähtien pitää hänestä huolta. Onnistummeko löytämään seuraavan vaalikauden aikana - toivon, että onnistumme - tilalle kaksi samanlaista ajokoiraa kuin Böge ja Roth-Berendt? Kollegamme Roth-Berendt ei ole paikalla, mutta toivon, että sana ajokoira ei loukkaa häntä. Kaksi ajokoiraa, jotka pitivät pintansa silloinkin, kun aihe ei ollut enää niin ajankohtainen, jolloin se oli helpompi unohtaa kuin jatkaa työtä tuhansissa kokouksissa. Pohdin asiaa, vaikka kahden valiokunnan, tutkimus- ja valvontavaliokunnan, avulla olemme saaneet monia vastauksia tekemiimme kysymyksiin, kysymykset eivät ole loppuneet. Mietinkin esimerkiksi sitä, kuka jatkaa tästä lähtien välttämätöntä tutkijoiden ja tieteen painostusta, sillä odotamme edelleen monia vastauksia tekemiimme kysymyksiin. Ja edelleen: jatketaanko Yhdistyneessä kuningaskunnassa valvontaa ja tarkastuksia taudin epidemiologisella tasolla ja ennen kaikkea satamissa, joista saattaa edelleen löytyä jokin elintarvikeaine, joka ei ole täysin puhdas? Kysyn myös, riittääkö kuluttajan opaskirja, jonka viimeinen painos on tosin korjattu ja tarkastettu, saamaan toimemme kohteena olevat ihmiset ymmärtämään, miten toimia. Haluaisin vielä esittää yhden kysymyksen parlamentille ja niille, jotka tässä salissa istuvat seuraavan vaalikauden aikana. Kuka tulee suojelemaan kuluttajia? Tehdäänkö se yhtä päättäväisesti kuin me suojelimme heidän oikeuksiaan? Perheet, jotka ovat kärsineet Creutzfeldt-Jakobin taudin uudesta muunnoksesta, ovat osaksi saaneet korvauksia, mutta älkäämme unohtako erään professorin hirvittävää ennustusta, joka kuului: Pitäkää varanne, sillä taudin itämisaika on 15 vuotta!. Emme siis saa luovuttaa, emme edes asian tässä mielessä. Lopuksi, toisessa puolivuotiskertomuksessa sanottiin ja tehtiin melkein kaikki. Se, mitä puuttuu, on jatkotoimet elintarvikeoikeutta koskevan vihreän kirjan pohjalta. Vielä yksi kysymys: kuka ottaa asian hoitaakseen? Työniloa!
costep_1999-04-14_5_9	Arvoisa puhemies, tahtoisin esittää kiitokseni tämän mietinnön laatijoille ja sen lisäksi komissiolle ja erityisesti komission jäsen Boninolle siitä esimerkillisestä yhteistyöstä, jonka olemme onnistuneet saamaan aikaiseksi tässä asiassa, kun parlamentin rakentavan eikä hajottavan vastauksen ansiosta olemme tunnistaneet ja sen jälkeen vuosien saatossa yrittäneet ratkaista parhain mahdollisin tavoin tämän ongelman. Olemme erottaneet eri sektorit ja saavuttaneet huomattavaa edistystä. Nykyään tunnustamme - ja se on syytä tehdä tarmokkaammin - että komission toiminta kohtaa yhä jäsenvaltioiden vastustusta. Se, että 15 valtiosta 13 ei sovella täysin suosituksia, joita niiden pitäisi soveltaa, tarkoittaa sitä, että meidän on jatkettava työtä komission kanssa tältä näkökannalta, jotta kuluttajien kunnioittamisen ja suojelemisen politiikka tässä kysymyksessä olisi todellakin unionin politiikka.
costep_1999-07-21_5_10	Arvoisa puhemies, arvoisa komission puheenjohtaja, parlamenttimme hyväksyi tämän vuoden tammikuussa kollega Brokin mietinnön, jossa esitettiin, että uudet komission jäsenet olisivat mielellään ja ensi sijassa Euroopan parlamentin jäseniä, henkilöitä, joilla on kokemusta Euroopan toimielimistä, ja että taattaisiin riittävä tasapaino miesten ja naisten sekä poliittisten suuntausten välillä. Jätän teidän ja tämän parlamentin arvioitavaksi, missä määrin olette halunnut tai kenties voinut noudattaa tuota parlamentin päätöslauselmaa. Arvoisa puheenjohtaja, julistitte jopa aloittavanne muutosten aikakauden, vallankumouksen - toivotan teille mitä parhainta onnea -, viitaten myös sisäiseen uudelleenjärjestelyyn, josta kollega Kinnock ehkä kertoo meille ja joka muuten on viides seitsemän vuoden aikana! Vakuutan teille kuitenkin, että pääosastojen lukumäärän muutos, niiden kutsuminen nimillä numeroiden sijasta, se, että komission jäsenet on hajautettu eri puolille Brysseliä tai että tiedotusta parannetaan, ei tule lähentämään toimielimiä suureen yleisöön, mihin viittasitte. Se, mikä Euroopaltamme ja toimielimiltämme puuttuu, on visio 2000-luvun uudesta Euroopasta. Elämme nyt tilanteessa, jossa Berliinin muuri, Kohl, Mitterrand, yhtenäisvaluutta ja laajentamisen käynnistäminen ovat menneisyyttä ja jossa meitä ei tulevaisuudessa odota juuri mikään. Tässä on visio ja haaste, ja meille - meille radikaaleille - se säilyy mittatikkuna, erittäin selkeänä suunnannäyttäjänä, Altiero Spinellin federalistisena kompassina, josta näemme, etenevätkö toimielimemme kohti unionin vahvistamista, pidemmälle vietyä Eurooppaa, poliittista Eurooppaa. Tämä on uskoakseni se haaste, jonka on oltava meille yhteinen erilaisista rooleistamme huolimatta, sillä ne, jotka ovat rakentaneet Eurooppaa tähän asti, arvoisa puheenjohtaja, uudet ja vanhat kollegat, ansaitsevat ehkä myös enemmän kunnioitusta ja jopa hieman enemmän arvonantoa. Suosionosoituksia vasemmistolta
costep_1999-07-21_6_25	Arvoisa puhemies, suuresta osasta Miloseviia vastustavasta demokraattisesta serbioppositiosta tuntuu siltä, että he ovat Miloseviin ja Naton välissä kuin vasaran ja alasimen välissä. Niistä Kosovon albaanijoukoista, jotka päättivät taistella oikeuksiensa puolesta väkivallattomasti, tuntuu siltä, että he ovat puolisotilaallisten joukkojen ja puolisotilaallisten serbien väkivallan ja UCK:n pelottelun ja väkivallan sekä taivaalta satavien Naton pommien välissä. Ei Naton pommituksille, nationalismille ja Miloseviin murha- ja itsemurhapolitiikalle: tältä tuntuu miljoonista ja taas miljoonista Euroopan naisista ja miehistä, jotka pitävät ratkaisevan tärkeänä ihmisoikeuksien kunnioittamista kaikkialla, missä niitä rikotaan: Kosovossa, Kurdistanissa, Palestiinassa, Iranissa. Nämä ovat ne demokratiaa ja rauhaa ajavat voimat, joita kansainvälisen yhteisön olisi pitänyt tukea. Toki Milosevi piti ja pitää pysäyttää, samoin kuin UCK piti ja pitää pysäyttää, ja kaikkien on osallistuttava tähän omien velvollisuuksiensa mukaisesti. Nyt kun Nato on kylvänyt tuhoa ja hävitystä ihmisoikeuksien puolustamisen nimissä, meidän täytyy jälleenrakentaa. Toivomme ja haluamme toimia parlamentissa sen puolesta, että jälleenrakentaminen toteutetaan inhimillisiä voimavaroja ja kunkin konfliktin osapuolen arvokkuutta kunnioittaen ja hyödyntäen eikä Euroopan, Maailmanpankin ja Yhdysvaltojen harjoittaman kolonialismin hengessä. Kosovoa on jälleenrakennettava siten, että keskeisellä sijalla siellä asuvat ja asuneet ihmiset, albaanit ja serbit; samaan aikaan on jälleenrakennettava Serbia ja Montenegro, pommituksissa vahingoittuneet ja tuhoutuneet infrastruktuurit; ympäristötuhot on korjattava ja niitä on tutkittava; Kosovoa on jälleenrakennettava siten, että ei ajatella vain talouden ja liike-elämän näkökulmaa vaan rakennetaan uudelleen demokraattinen kansalaisyhteiskunta. Tästä syystä jälleenrakentaminen edellyttää paikallisyhteisöjen osallistumista, kuntien, yliopistojen, Euroopan unionin, Kosovon ja Jugoslavian tasavallan naisten ja miesten välistä yhteistyötä. On soviteltava, rakennettava yhteiskuntaa ja demokratiaa, jotta tämä sota voisi todella siirtyä historiaan: tämä on se haaste, joka meillä on edessämme!
costep_1999-09-14_5_3	Arvoisa komission nimetty puheenjohtaja, jos meidän pitäisi nyt valita teidän vastustajienne ja heidän esittämiensä perustelujen sekä teidän välillänne, joutuisimme niin suuren hämmennyksen valtaan, että joutuisimme ehkä jopa pidättäytymään äänestyksestä tai jopa antamaan teille luottamuksemme, sillä niin köyhiltä ja surkeilta meistä vaikuttavat ne argumentit, jotka yhdistävät tässä parlamentissa viimeiset kommunistit ja Milosevic liittolaiset, NATOa ja meidän maitamme vastaan, brittiläiset konservatiivit ja vielä muut. Mutta meidän on arvosteltava teitä, annnettava tai oltava antamatta teille luottamuksemme teidän lausumienne perusteella ja sen perusteella, mitä teistä tiedämme, lausumista riippumatta. Eurooppalaisina federalisteina emme ehdottomasti voi antaa teille luottamustamme. Se sama poliittinen ja ohjelmaa koskeva näkemys, jonka te toitte esille, ei viittaa tärkeisiin, toimielimiä koskeviin ongelmiin eikä ylikansalliseen näkemykseen. Liberaaleina ja liberalistisen aatteen kannattajina ja myös teidän tekemistänne ohjelmaa koskevista viittauksista tiedämme, että vaarana on siirtää Eurooppaan korporativismin ja fasismin jälkeinen perintö, joka oli luonteenomaista italialaisen puoluevaltaisuuden niin sanotulle yhteistaloudelle. Lopuksi, koska olemme italialaisia, pelkäämme, että teidän kauttanne maanosan poliittiseen maisemaan ilmestyy jälleen puolueiden harjoittama suosimisvalta, mikä taistelisi jokaista oikeusvaltiota koskevaa ajatusta vastaan ja vastaan jokaista todellista tunnetta Euroopasta, jossa tapahtuisi vapauden ja oikeuden vallankumous ja uudistus, edistystä tässä mielessä. Juuri tästä syystä me, yhdessä muiden Boninon listan valittujen edustajien kanssa, ilmaisemme vakuuttuneen vastustavan äänen ja kiellämme teiltä selkeästi luottamuksemme.
costep_1999-10-07_5_8	Arvoisa puhemies, hyvät kollegat, vuonna 1980 sattui Italiassa tapaus, joka mittasuhteiden, uhrien määrän vuoksi voitaisiin määritellä katastrofiksi. Italian oikeuslaitokselle ominaista on, ettei vielä nytkään, yli yhdeksäntoista vuoden kuluttua, ole sanottu mitään varmaa. Varjot ja epäilykset - myös ennen minua puhuneet ovat todenneet tämän - erittäin vakavasta tapauksesta ovat kahden vuosikymmenen ajan kierrelleet sotilasviranomaisia, toimielimiä, hallituksia ja kansoja. Varmuuden puuttuminen ruokkii ennakkoluuloja ja ylimalkaisia mielipiteitä. Uhrit, heidän perheensä, koko kansainvälinen yhteisö on oikeutettu saamaan tietoonsa totuuden, ei seuraavien kahdenkymmenen vuoden kuluttua vaan mahdollisimman pian. Tämän parlamentin on pakotettava kaikki asiaan osallistuneet valtiot ja yksittäiset toimielimet lopettamaan tämä luku, joka edustaa yhtä niistä lukuisista italialaisista mysteereistä, joista totuutta ei tunneta ja joiden juuret varmasti ovat korkealla yhteiskunnassa ja korkeissa liitoissa. Italian yhteiskunta ja kansainvälinen yhteisö ovat kiitollisia parlamentille, ja ne voivat saada takaisin luottamuksensa toimielimiin, myös niin monen viattoman uhrin muiston kunniaksi.
costep_1999-11-16_9_20	Arvoisa komission jäsen, ainakin 47 merkittävää maata, kuten Yhdysvallat ja monet kansanyhteisöön kuuluvista maista, jatkaa brittiläisen naudanlihan vientikieltoa. Kysymys, jonka haluaisin esittää teidän tämänpäiväisen päätöksenne seurauksena, on seuraava: aiotteko te mennä tässä asiassa loppuun saakka? Eli pyydättekö te esimerkiksi Maailman kauppajärjestöä esittämään tämän vientikiellon vastaisen kannan? Tämä ei mielestäni ole yhdentekevä seikka. Toiseksi, tilintarkastustuomioistuimen presidentti esitti meille eilen vuosikertomuksensa, jossa korostetaan vakavia puutteita, joita Isossa-Britanniassa on esiintynyt nautakarjaa koskevien rekisterien ylläpidossa. Otitteko te huomioon tämän seikan tehdessänne tänään päätöksenne?
costep_1999-12-13_3_15	Arvoisa puhemies, kuten on jo sanottu, Seattlen lopputulos ei ollut erityisen myönteinen: ainoastaan mielenosoittajat olivat todellisia päähenkilöitä, ja vaikka he esittivätkin paljon hyviä syitä, joihin kaikki voivat yhtyä, he erehtyivät ajatellessaan, että huippukokouksen epäonnistuminen voisi olla itsessään voitto ja ratkaisu niihin vakaviin ongelmiin, joista käydään keskustelua. Todellisuudessa maailmantalouden ongelmat ja ristiriidat ovat edelleen olemassa ja ratkaisematta, ja ne ovat ajankohtaisia: geneettisesti manipuloituja organismeja koskevat epäilyt, lapsityövoiman hyväksikäyttö, villin ja säännöistä vapaan maailmanlaajuistumisprosessin kielteiset sosiaaliset vaikutukset. Mutta asiaan liittyy muutakin: ehkä nämä kiistanaiheet olivat huippukokouksen virallisille päähenkilöille niille, jotka itseoikeutetusti istuivat neuvottelupöydän ääressä tekosyy, jotta heidän ei tarvitsisikaan täysin kantaa poliittista vastuuta neuvotteluista, jotka olivat varmasti hyvin vaikeat, vaikka neuvotteleminen onkin samalla äärimmäisen välttämätöntä varsinkin niiden asioiden osalta, jotka koskevat sosiaalisia oikeuksia ja kansalaistemme terveyden suojelua, sillä näitä koskevia neuvotteluja ei voida enää viivyttää. Tietysti on kyse monimutkaisesta prosessista, mutta Euroopan on oltava haasteidensa tasolla. Maailman kauppajärjestössä käydyt neuvottelut on aloitettava uudelleen, ja Euroopan on oltava hyvin tietoinen omasta tehtävästään toimia tasapainottajana ja vastuunkantajana, jotta maailmanlaajuistuminen olisi inhimillistä ja avointa ja jotta se tarkoittaisi myös valmiutta talouden muutoksiin ja suhdannevaihteluihin, mutta Euroopan olisi myös pystyttävä turvaamaan oikeus työhön sekä ympäristön- ja terveydensuojelu. Eurooppa ei saa myöskään unohtaa puolustaa omaa erikoislaatuamme, joka ei ole luonteeltaan ainoastaan taloudellista, vaan myös kulttuurista ja sosiaalista, sillä sellaisen maailmanlaajuistumisen, joka tarkoittaa samankaltaistamista, latistamista ja hyväksikäyttöä, ei pidä olla Euroopan kehittämisen mallina.
costep_1999-12-15_6_36	Arvoisa puhemies, tässä tapauksessa äänestin Hulthénin mietintöä vastaan. Euroopan yhteisön on päätettävä niinkin arkaluonteisesta asiasta kuin siitä, mikä olisi paras tapa edetä sekä huomioon ottaen kehitys että se, että meidän on ajateltava lastemme lastenlastenlastenlasten hoitamista, terveyttä ja elinympäristöä. Niinpä olen sitä mieltä, että ennen kuin ryhdytään minkäänlaisiin toimiin, olisi otettava selvää kuulemalla tiedemiehiä ja teknisiä asiantuntijoita, joiden tieteellinen tietämys koko ajan kasvaa, onko oikein jatkaa ajallisesti tiettyjen aineiden kieltämistä ja onko jokainen ottamamme askel todella tärkeä tiedemiesten tekemien tutkimusten nojalla. Haluan siis sanoa, että meidän on tajuttava, että pystymme ennustamaan korteista käsittääkseni valitettavasti vieläkin vähemmässä määrin kuin kuvittelimmekaan
costep_2000-03-14_3_17	Arvoisa puheenjohtaja, esittelemänne kaltaisessa kunnianhimoisessa ja monimutkaisessa asiakirjassa haluan puuttua vain muutamiin kohtiin. Ensiksi: voin olla vain tyytyväinen siihen, että olette osoittaneet kiinnostusta Välimeren aluetta kohtaan, sillä kyseessä on Euroopan unionin osallistuminen sekä Lähi-idän rauhanprosessiin että Etelä-Euroopan maita yhdistävien historiallisten ja poliittisten siteiden palauttamiseen ja laajentamiseen. Lähtekäämme siitä, että nykyisten geopoliittisten prosessien myötä Välimeren puoleisilla raja-alueilla voisi olla yhtä paljon merkitystä kuin itälaajentumisella, jota sekä parlamentti että komissio työstävät. Toiseksi: sisämarkkinat. Koska teemme työtä parlamentissa, pidämme nykyisen lainsäädännön yhdenmukaistamista siviilioikeuden alalla välttämättömänä. Luultavasti olisi myös alettava työskennellä hallinnollisen oikeuden alalla. Lisäksi huomaamme päivittäin yhä selvemmin yhtenäisen koordinoidun oikeuskäytännön tarpeellisuuden eri puolten välillä. Kolmanneksi: valmistelevat asiakirjat. Voin vain yhtyä niihin pyyntöihin, joita Euroopan parlamentin enemmistö on useaan otteeseen esittänyt ja jotka koskevat näiden asiakirjojen käytön rajoittamista. Vaikka niiden suurena ansiona on keskustelun syventäminen, vihreiden ja valkoisten kirjojen sekä tiedonantojen mutkikkaana ja ikävänä sivuvaikutuksena on toisaalta lainsäädännöllisten toimien lykkäytyminen useimmiten sellaisissa asioissa, joissa tarvittaisiin ehdottomasti nopeita toimia. Viimeinen kohta: luettuani komission ohjelman minusta vaikutti siltä, että kaksi sellaista alaa on laiminlyöty, joilla tarvitaan unionin toimielinten erityistä panostusta, varsinkin jos otetaan huomioon elektronisen kaupan jatkuva kehitys. Mielestäni komission olisi esitettävä ehdotuksia riitojen ratkaisemisesta tuomioistuinten ulkopuolella online-suhteiksi määriteltävien sopimusten osalta sekä etäsopimuksia koskevan direktiivin muuttamisesta. Näin tehtäisiin, jotta kuluttajia voitaisiin suojella yhä paremmin.
costep_2000-03-17_3_3	Arvoisa puhemies, tämä on tavoitteiltaan selkeästi kohdistettu ja kaikille kansalaisille hyvin merkittävä väline, jossa kuitenkin viljelijöiden on oltava pääosapuolina. Meidän kannanottomme ehdotuksesta asetuksesi yhteistä maatalouspolitiikkaa koskevista tiedotustoimista voitaisiin lyhyesti tiivistää seuraavasti. PO:n VI johtamiskauden ja EMOTR:n ohjausosastoon tukeutumisen jälkeen avautuu vihdoin uusi avoimuuden ikkuna, jota ei pidä missään nimessä sulkea. Yhteinen maatalouspolitiikka on väline viljelijöitä varten, se on tukipylväs, jonka tarkoituksena on saada maatalousyrittäjinä toimivien viljelijöiden roolille tunnustusta maailmanlaajuisesti ottamalla huomioon sekä kuluttajat että suuret ympäristökysymykset. Se on myös väline, jonka avulla viljelijöiden keskuudessa voidaan levittää tietoja, jotka vastaavat nykyhetkeä paremmin ja jotka ovat kaiken lisäksi lähempänä koko eurooppalaisen yhteiskunnan tarpeita. Olemme liian usein kuulleet puheita, joissa ylistetään tuotannon, ympäristön ja kuluttajan ja maatalouden suojelun merkitystä. Usein nämä sanat ovat osoittautuneet itsetarkoituksellisiksi tarjoamatta täsmällisiä tilaisuuksia ehdotettujen mahdollisuuksien toteuttamiseen. Nyt meillä on mahdollisuus tarjota täsmällinen viesti maataloudelle. Tästä syystä olemme hieman hämmentyneitä siitä ehdotuksesta, että toimenpide laajennettaisiin koskemaan kaikkia kuluttaja- ja luonnonsuojelujärjestöjä, joiden ei pitäisi vaatia tai joilla ei pitäisi olla oikeuksia tai velvollisuuksia tämän tyyppisessä toiminnassa. Vastakkaisessa tapauksessa menettäisimme vielä yhden tilaisuuden keskittää kasvulle, jakamiselle, laajalle toiminnallisuudelle ja laadun arvon kohottamiselle asetetut tavoitteet, joihin eurooppalaiset maatalousalan toiminnot perustuvat. Tämän lisäksi on vielä huoli siitä, että ohjelman toteuttamiseen tarkoitetut varat ovat vähäiset. Sitä suuremmalla syyllä pitää siis olla toteuttamatta poliittinen laajentuminen, joka koskee yhä suurempaa määrää sellaisia, jotka haluavat osallistua kilpailuun, ja ydinajatuksena siinä, mitä äsken sanottiin maatalousyritysten edustavuuden päämäärästä, on se, että laajentumisen pitää toteutua harkittuna rahoituksena, joka on oikealla hetkellä osoitettu ja kohdistettu siihen, mitä ohjelman otsakkeessakin lukee, eli yhteiseen maatalouspolitiikkaan, jonka termiä maatalous pidämme ehdottoman valaisevana. Mikäli toimintaa sen sijaan halutaan kohdistaa toisaalle, tarjoamme vain tilaisuuden korostaa roolien aiheuttamaa sekaannusta, mikä ei hyödytä tuotantoprosessin alkuvaiheessa olevia eikä sen loppuvaiheessa olevia. Sen sijaan juuri tämän ohjelman merkityksen avulla voidaan määritellä ja tunnistaa myös ne velvoitteet, joiden kautta maataloudelle voidaan tarjota tehokas tilaisuus päästä etulinjaan käynnissä olevien muutosten aikaansaamisessa. Tämä ei kuitenkaan tarkoita, että haluaisimme unohtaa tai olla huomaamatta myös niiden muiden järjestöjen ansioita, jotka ovat maataloustuotannon kannalta toimineet ja tulkinneet parhaimmalla tavalla siihen liittyviä säännöksiä. Puhumattakaan siitä, että laajentaminen carrefour-keskuksiin vaikuttaa jo yhdeltä niistä kehitystoimenpiteiden tuomista mahdollisuuksista, jotka unionikin on hyväksynyt. EMOTR:n ohjausosaston muuttaminen tukiosastoksi edustaa helpottavaa lisäelementtiä pyrittäessä saavuttamaan aikaisemmin määritellyt tavoitteet, ja ennen kaikkea ne tavoitteet, jotka halutaan saavuttaa. Samalla se tarjoaa mahdollisuuden jäljittää varojen käyttökohteen. Tämän kaiken seurauksena ja esitettyjen kannanottojen vahvistuksena ei pidä unohtaa ohjelman tiiviimpää tarkoitusta: että viljelijät itse ottaisivat määrätietoisemmin kantaa niiden välineiden käyttökelpoisuudesta, jotka on otettu käyttöön yhteisen maatalouden uudistamisen myötä. Tämä väline vaikuttaa nykyään saavan täyden ymmärryksen suurimmalta osalta maatalouden toimijoista. Mutta on vielä yksi taho, joka pitäisi saada mukaan. Se on varmasti se osa, joka kaikkein voimakkaimmin on sitoutunut niihin perinteisiin malleihin, jotka eivät kovin helposti sopeudu nopeaan ja mullistavaan kehitykseen, jota saamme olla todistamassa. Mutta se on taho, joka Euroopan unionin itsensä on tarkoitus viedä kohti sellaisia mahdollisuuksia, jotka soveltuvat paremmin eurooppalaisen yhteiskuntamme tämänhetkisiin elinoloihin: kohti euroa, maailmanlaajuistumista, avoimia markkinoita ja myös kohti niitä markkinarakoja, jotka ovat tyypillisiä taloudellisesti käyttökelpoisille alueille ja joita pitää hyödyntää entisestään. Tämän ajattelutavan puitteissa syntyy melko spontaanisti rinnakkaisilmiönä esimerkiksi ajatus kehittää maatilamatkailua, se on tulonlähde ja samaan aikaan väline kansalaisten asuinalueen suojelemiseksi, sitä ehdotetaan eteenpäin vievänä esimerkkinä, jolla halutaan panna uutta vauhtia eurooppalaiseen maatalouteen ja, jonka toiminnassa halutaan ottaa huomioon kaikki mahdolliset tuotanto- ja tulonlähdemahdollisuudet. Maatilamatkailu soveltuu hyvin yhteen biologisen maanviljelyn kanssa, mutta se ulottuu myös niihin tuotannon raja-alueisiin, jotka Euroopan unioni tunnustaa laadullisesti. Nämä ovat tekijöitä, jotka vahvistavat maatalouspolitiikan integroitumisen Euroopan unionin muiden taloudellisten ja sosiaalisten kehitysmuotojen kanssa.
costep_2000-06-14_6_47	Arvoisa puhemies, äänestin tämän mietinnön puolesta, joka koskee etupäässä taloudelliseen toimintaan liittyvää tiedonvaihtoa. Mutta haluaisin lisätä tähän myönteiseen kantaan kaksi kysymystä: ensimmäiseksi, kuka valvoo valvojia? Toiseksi, miksi Euroopan parlamentti ei laajenna valvontaa, kuten toivon, kansalaisten kaikkiin rahankäyttötapoihin, myös sen rahan osalta, jota käytetään eläkejärjestelmien rahoittamiseen? Eläkeläisten puolueen jäsenet eivät vielä tiedä, miten ne maksut käytetään, joilla pitäisi maksaa heidän eläkkeensä. Mielestäni tätä direktiiviä pitäisi laajentaa siten, että se koskisi tämäntyyppistä valvontaa. Lullingin mietintö A5-0144/2000
costep_2000-10-24_5_31	Arvoisa puhemies, kuten aina, puhun nytkin Boninon listalta valittujen jäsenten nimissä, ja ennen kaikkea siksi, että minäkin haluan onnitella kahta mietinnön esittelijää heidän näinä kuukausina tekemästään työstä ja yleisesti ottaen budjettivaliokunnan tekemästä työstä. Arvoisa puhemies, kollega Wurtzin rikasta, hyvin perusteltua ja tasapainoista pohdintaa kuunnellessa on vaikeaa olla eri mieltä ainakaan pohdinnan ytimestä, ehkä jopa menettelystä, jota hän suosittelee. Mekin olemme vakuuttuneita, että tämä on selvää ilman parlamentin ja neuvoston saattamista vastuuseen siitä, että niiden on oltava valmiit löyhentämään kukkaron nyörejä, valmiit ennen kaikkea käyttämään joustavaa välinettä ja lisäksi tarkastelemaan rahoitusnäkymiä uudelleen, on vaikeaa olla samaa mieltä analyysista, jonka mukaan jätämme vastuun taaksemme ja podemme huonoa omaatuntoa, koska emme kykene pitämään kiinni sitoumuksistamme, emme niistä, jotka omaksuimme Biarritzissa emmekä myöskään niistä, joita olemme vuosien mittaan omaksuneet yhdessä monien muiden kumppaneiden kanssa. Emme tue menetelmää, joten annamme luottamuksemme esittelijän lähestymistavalle huolimatta siitä, mitä budjettivaliokunnassa tapahtui vielä eilen illalla, ja toivomme, että tämä toimii neuvoston kanssa käytävien konkreettisten neuvottelujen perustana ensimmäisen ja toisen käsittelyn välillä. On kuitenkin selvää, että kollega Wurtzin esiin nostama ongelma on keskeinen. Uskon, että ilman tarkastusta emme toimisi rehellisesti itseämme emmekä kumppaneitamme kohtaan etenkään vuosina 2001-2006.
costep_2000-11-15_4_17	Arvoisa puhemies, äänestin tämän mietinnön puolesta, jossa määritellään, mitä Euroopan yhteisön on tehtävä miesten ja naisten välisen todellisen tasa-arvon edistämiseksi. Sunnuntaina, ennen kuin lähdin Strasbourgiin, tapasin rouva Rossin. Rouva Rossi - eläkeläinen ja leskirouva - sanoi minulle: Kuinka kummassa on mahdollista, että kun jäin leskeksi, eläkkeeni pieneni puoleen siitä, minkä sain, kun rakas aviomieheni oli yhä elossa? Haluaisin korostaa, että kun puhutaan tasa-arvosta miesten ja naisten välillä, on puututtava myös eläkelakeihin, jotka kohtelevat naisia miehiä huonommin. Jäsenvaltioiden on kunnioitettava naisia myös leskeksi jääneiden naisten ja avioliitossa elävien naisten eläkettä koskevissa laeissa.
costep_2000-11-30_2_64	Arvoisa puhemies, äänestin tämän toimenpiteen puolesta, koska on oikein, että eläkeläisten puolue tukee kaikenlaisia yrityksiä rauhan palauttamiseksi niille alueille, joilla varsinkin sisällissodat ja siviilien väliset konfliktit raivoavat. Minun on kuitenkin huomautettava jäsen Theorinille siitä, että hänen esittäessään erinäisiä ehdotuksia, joilla lisätään naisten vaikutusmahdollisuuksia rauhan puolesta sotaa käyvillä alueilla, hän on unohtanut ehdottaa, että armeijoiden korkein johto koostuisi myös naisista. Arvoisa puhemies, jos olette niin etevä ja pystytte johtamaan riitaisaa parlamenttiamme, pystyisitte varmasti johtamaan myös niitä sotilasvoimia, joilla pyritään palauttamaan rauha sotaa käyville alueille: niinpä tekin voisitte kantaa kortenne kekoon tukemalla naisten myönteistä vaikutusta rauhan kannalta.
costep_2000-12-13_1_34	Arvoisa puhemies, arvoisa kollegat, keskustelun aikana on jo palautettu mieleen, millaisia vaikeuksia kompromissiin pääsemisessä oli. Minusta lopputulos on hyväksyttävissä, koska siinä sovitetaan yhteen kilpailun tarve ja vapauttaminen sekä ennen kaikkea yleispalvelun velvollisuudet ottaen huomioon, että myöhemmissä vaiheissa tilannetta on mahdollista arvioida säännöllisesti. Erityisesti olen arvostanut sitä, että valiokunnassa hyväksyttiin viittaus niin sanottujen maaseutualueiden postipalveluihin; aivan tarkoituksella esittelin tarkistuksen, jossa otetaan esille myös vuoristo- ja saarialueisiin liittyvä ongelma. Miksi viittaan erityisesti vuoristoalueisiin, jotka eivät aina ole laskettavissa maaseudun käsitteeseen? Siksi, että kun tarkastellaan postijärjestelmän kehitystä useissa Euroopan maissa, vuoristoalueita koskeva ongelma on jo nyt yksi vaikeimmin käsiteltävistä aiheista. Jos analysoisimme jo käytettävissämme olevat tiedot, voisimme luultavasti todeta, että vuoristoalueilla on suljettu lukuisia, satoja, ehkä tuhansia postitoimistoja. Järjestelmän taloudellisuutta koskevien välttämättömien laskelmien ulkopuolella voidaan todeta, että vuoristoalueet ovat luonnollisesti todellisessa vaarassa syrjäytyä, ja siksi on pohdittava luovia ratkaisuja, joiden avulla olisi mahdollista säilyttää keskeiset palvelut, kuten posti, ja tarjota lisäksi muita palveluja. Uskon, että tämä on yksi Euroopan vuoristoalueiden kehityksen tärkeimpiä kysymyksiä tulevina vuosina.
costep_2000-12-13_7_13	Arvoisa puhemies, arvoisat kollegat, komission ehdotus, jolla pyritään saattamaan arvolisäveron alaisuuteen niiden digitaalisten tuotteiden osto, joita unionissa asuvat kuluttajat lataavat yhteisön ulkopuolelle sijoittautuneiden yritysten verkkosivuilta suoraan, merkitsee vakavaa iskua sähköisen kaupan kehitykselle. Komission tavoitteena on poistaa kilpailuhaitta, joka kohdistuu eurooppalaisiin sähköistä kauppaa harjoittaviin yrityksiin, joiden tulot eurooppalaisilta kuluttajilta kuuluvat jo arvonlisäveron piiriin. Ehdotettu ratkaisu tulee kuitenkin osoittautumaan teknisesti toteuttamiskelvottomaksi ja esteeksi verkkokaupan kehitykselle unionissa juuri nyt, kun kaikki päinvastoin toivovat sen laajentumista. Useat tahot jopa komissiossa, joka on päättänyt pelata aikaa, ovat korostaneet, että ehdotus on heikko ja puutteellinen ja omiaan herättämään lukuisia vastalauseita. Mainitsen niistä vain muutamia: käyttöön otettavat toimet vaikuttavat toteuttamiskelvottomilta ilman muiden maiden, erityisesti Yhdysvaltojen, käytännön yhteistyötä, johon niillä ei nyt todellakaan ole halua. Mitä tapahtuu, jos itäeurooppalainen yritys ei rekisteröidy Euroopassa ALV-syistä? Aiotaanko sen sivujen käyttö ehkä estää tai vainota käyttäjiä, jotka edelleen lataavat tiedostoja yhteisön ulkopuolelta? Hyöty menisi viime kädessä yrityksille, jotka melko helposti ja lähes varmasti rangaistuksetta välttäisivät rekisteröitymisvelvollisuuden. Miten sähköistä kauppaa harjoittava yritys voi olla varma asiakkaidensa ilmoittamasta asuinpaikasta? Jos eurooppalainen rekisteröitymisvelvollisuuden kriteeri otettaisiin kansainväliseksi malliksi sähköisen kaupan verotuksessa, sitä noudattavien yritysten, eurooppalaiset mukaan luettuina, olisi pakko rekisteröityä kymmenissä ja taas kymmenissä maissa, mistä aiheutuisi aina vain järjettömämpiä taloudellisia rasitteita, etenkin pienille yrityksille. Muutakin voisi vielä sanoa esimerkiksi siitä, että palveluna on päätetty verottaa kaikenlaista sähköistä tarjontaa. Lisäksi on mahdoton käsittää tätä vimmaa, joka kohdistuu suuruudeltaan merkityksettömään veropohjaan ja verotuloon. Komission pitäisi sen sijaan toimia, jotta OECD:ssä ja WTO:ssa saataisiin aikaan yhteinen ja lopullinen määritelmä sähköisen kaupan verotuksen kriteereistä. Näistä syistä me äänestämme tätä mietintöä vastaan.
costep_2001-01-31_4_28	Arvoisa puhemies, uskoakseni vain vuosi sitten itälaajentumista koskevaa politiikkaa pidettiin Euroopan unionin mahdollisena kehityslinjana; tällä hetkellä en usko kenenkään kiistävän, etteikö se olisi yksi Euroopan politiikan kulmakivistä. Toivon, että voimme tästä lähtien kulkea samaa tietä myös Välimeren politiikan kohdalla, eikä vain siksi, että yksi turvattomimmista alueista rajojemme tuntumassa on Lähi-idässä, eikä myöskään vain siksi, että juuri Välimeren etelärannalta on peräisin voimakkain maahanmuuton aiheuttama ja Eurooppaan kohdistuva paine, mutta kaikeksi onneksi myös siksi, että kuten komission puheenjohtaja Prodi hiljattain kirjoitti, Amerikan löytämisen jälkeen olemme nyt löytäneet Aasian, ja Välimerestä on tullut uudestaan maailmanlaajuisen kaupan ja toiminnan keskipiste, jota on syytä hyödyntää sekä sen pohjois- että sen eteläpuolella. Jos tämä pitää paikkansa, uskoakseni emme voi pitää MEDA-ohjelman aikaansaannoksia kiintopisteenä, vaikka olenkin vakuuttunut, että sen tulosten tarkka arviointi tarjoaisi erilaisen muistiinmerkinnän kuin tähän mennessä on saatu, vaan syvennettäviä linjoja on kolme: ensimmäiseksi pitää lisätä keskinäistä ymmärrystä hajautetulla yhteistyöllä, jota on mahdollista edistää voimakkaasti; toiseksi pitää luoda Välimeren alueen johtavien luokkien koulutusohjelma, johon Euroopan unionin pitää käydä käsiksi varmistaakseen varmasti paremmat tulevaisuuden näkymät; kolmanneksi tarvitaan Välimeren kestävää meriliikennettä koskevien politiikkojen määritelmä, josta muodostuu olennainen tekijä tai vaaratekijä tai merkittävän kehityksen tekijä sekä meren pohjoiselle että eteläiselle osalle.
costep_2001-02-01_3_9	Arvoisa puhemies, arvoisat kollegat, minusta vaikuttaa siltä, että myös poliittisen ja henkilökohtaisen elämäni tasolla minua vaivaa tämä BSE-ongelma ja tilanne, jossa toimielimet - tässä tapauksessa kansalliset hallitukset - tuntuvat reagoivan vain järkyttäviin tapahtumiin eivätkä ne koskaan ryhdy ennalta ehkäiseviin toimiin, ikään kuin kokemuksista ei opittaisi mitään. Esimerkiksi te, arvoisa komission jäsen, olette saanut maatalousneuvostolta mandaatin toteuttaa meille kuvailemanne toimenpiteet. Toivotan teille hyvin paljon onnea, koska saatan jo kuvitella, millaisia kuvioita teillä on vastassanne, kun ehdotatte näitä toimenpiteitä: jotkin jäsenvaltiot pyytävät vapautusta, toiset pyytävät esimerkiksi selkärangan kohdalla poikkeusta 12:sta kuukaudesta 20:een, jotkin taas väittävät tarjoavansa kuluttajille turvallista lihaa. Kaikki on siis jo jollakin tavalla suunniteltu, ja voin vain toivottaa teille voimia ja hermoja, jotta jaksatte ohjata purtta oikeaan suuntaan, sillä tiedän mainiosti, että se ei ole helppoa. Viime kuukausina on esiin noussut nyt jo tutuksi käynyt aihe eli jäsenvaltioiden harjoittama yhteisötoimenpiteiden täytäntöönpanon valvonta. Minusta juuri tämä asia pitäisi ottaa esille neuvostossa, koska toisaalta määritetään toimenpiteitä, jotka on pantava täytäntöön, mutta toisaalta jäsenvaltiot joko eivät sovella niitä - tästä seuraa kaikenlaisia rikkomismenettelyjä, jotka kestävät aina pitkään - tai eivät ainakaan kykene valvomaan niitä. Tulos on se, että lopulta on otettava käyttöön ilmeisen jyrkkiä toimenpiteitä juuri siksi, että valvonta ei missään nimessä takaa turvallisuutta. Tästä aiheutuu muitakin vaikeuksia, koska jäsenvaltioilla on taipumus joko valvoa vähän tai valvonnan yhteydessä laiminlyödä käytössä olevien tietojen välittäminen muille toimielimille. Arvoisa komission jäsen, siksi luulenkin, että parlamentti esittää teille entistä ponnekkaampia kehotuksia, mutta luulen myös, että voitte luottaa meidän tukeemme tässä vaikeassa taistelussa. Enää yksi huomautus: on selvää, että aina kun jotakin ongelmaa yritetään ratkaista, ilmenee uusia ongelmia. Mitä esimerkiksi teemme liha- ja luujauholle? Poltamme sen. Toki on selvää, että tällä hetkellä kapasiteettia sen polttamiseen ei ole, ja siispä se varastoidaan. Yhtä selvää on, ettei kukaan ole tehnyt tutkimusta siitä, millaisia ympäristövaikutuksia tuhansien liha- ja luujauhotonnien polttamisella on. Toinen kysymys: mitä lisäproteiinia syötämme karjalle? Kollegat ehkä tietävät - mutta on hyvä muistuttaa asiasta -,että Eurooppaan tuodaan jo 30 miljoonaa tonnia geneettisesti muunnettuja soijajohdannaisia ja että liha- ja luujauhon käytön lopettaminen vain lisää tätä tuontia, koska Eurooppa on riippuvainen soijasta. Mitä teemme näille kaikille asioille? Haluan vain sanoa, että ihmekeinoja ei ole, mutta meidän on oltava avoimia ja tarkkaavaisia, jotta voimme löytää kuhunkin tilanteeseen oikean ratkaisun.
costep_2001-02-14_12_8	Arvoisa puhemies, Boninon listan radikaalijäsenet äänestävät neuvoston ehdotusta vastaan, ja niinpä vaikka he äänestävätkin joidenkin esittelijän ehdottamien mietintöä parantavien tarkistusten puolesta, he äänestävät myös koko mietintöä vastaan. Mistä syystä? Ensimmäinen on perustava syy, joka koskee tätä ja kaikkia muita unionin rikoslainsäädäntöä koskevia aloitteita. Koska kannatan eurooppalaista federalismia enkä siis ole euroskeptikko, minusta on järjetöntä, että rikosoikeuden alalla hyväksytään ja pannaan täytäntöön säädöksiä, ilman että legitiimisti ja demokraattisesti valittu parlamentti, jolla siis olisi valtuudet tähän, olisi niitä millään lailla hyväksynyt; tältä osin, kuten muissakin asioissa, pidän Euroopan valitsemaa tietä järjettömänä. Rikosoikeutta ei voida irrottaa parlamentaarisesta keskustelusta: juuri aiheen arkaluonteisuuden vuoksi sitä ei voida erottaa yleisemmistä näkökohdista, jotka koskevat yhteiskuntaa, riskejä, eri tekijöiden välistä tasapainoa, taustalla olevia syitä, taloudellisia ja sosiaalisia vaikuttimia. Ainoa sara, jolla Euroopan yhdentymispolitiikka etenee vauhdilla, on tukahduttaminen, koska se on helppoa. Päätökset valmistellaan sisä- ja oikeusministeriöiden virkamiesryhmissä, joiden ainoa huolenaihe ovat tehokkaat tukahduttamismekanismit, eikä niissä kiinnitetä minkäänlaista huomiota - tämä ei ole virkamiesten vika, se on heidän ammattinsa, heidän erityisosaamisensa - yhteiskuntaa, työllisyyttä, kansainvälisiä politiikkoja ja kehitystä koskeviin kysymyksiin. Tukahduttamisessa etenemme erittäin nopeasti, kun taas muilla saroilla, kuten turvapaikkaoikeuden ja puolustautumisoikeuden takaamisessa, Euroopan parlamentti, Euroopan unioni, Euroopan komissio ja neuvosto eivät pääse eteenpäin. Tämä on siis ensimmäinen syy, miksi emme voi hyväksyä neuvoston ehdotuksia emmekä myöskään mietintöä, jossa niitä ei hylätä selkeästi ja kokonaan, koska myös tässä tapauksessa - kuten aina - Euroopan parlamenttia kuullaan antamatta sille todellista valtaa. Asian sisällön osalta - kollegat Boumediene-Thiery ja Frahm totesivat jo tämän - on harhaanjohtavaa jättää huomiotta, että maahanmuuttoasioita koskevan kieltopolitiikan vahvistaminen ainoastaan lujittaa laitonta maahanmuuttoa ja vahvaa rikollisuutta, jonka armoilla olemme. Meidän rajojemme yli vyöryy rikollisuus, jota kieltopolitiikkaan perustuvat lakimme synnyttävät: tämä on tosiseikkoihin perustuva totuus. Älkäämme kuvitelko voivamme ratkaista ongelman tiukentamalla - vähän sieltä täältä, ilman demokraattista kuulemista - laitonta maahanmuuttotoimintaa harjoittaviin kuljettajiin kohdistuvia rangaistuksia. Näin onnistumme, mikäli mahdollista - toivottavasti näin ei käy - vain pahentamaan tilannetta. Samaan aikaan ei puututa taustalla oleviin taloudellisiin syihin. Komission jäsen Lamy teki Euroopan komissiolle rohkean ehdotuksen köyhimmistä maista tulevan tuonnin yksipuolisesta vapauttamisesta: juuri näin puututaan taustalla oleviin syihin, ei tarjoamalla niille hyväntekeväisyyttä, almuja ja apua vaan avaamalla markkinamme maataloustuotteille ja perustuottajille. Tämän ehdotuksen nimi oli Everything but arms, mutta Euroopan unionin eturyhmät jumiuttivat sen käsittelyn, ja niinpä maahanmuuttopaine on voimakkaampi kuin koskaan. Lamyn ehdotus siis jumiutetaan, ja samaan aikaan meille uskotellaan, että ongelma voidaan ratkaista pidentämällä muutamalla kuukaudella niihin ammatinharjoittajiin kohdistuvia rangaistuksia, joiden tuotot juuri me olemme laeillamme mahdollistaneet. Meille ei kuitenkaan voi uskotella - sanon tämän kollega Ceyhunille ja vasemmistoon kuuluville kollegoille - että tämän tukahduttamisen osittainen lievittäminen - kannatamme joitakin tarkistuksia - voisi parantaa tilannetta. Emme usko, että ero, joka tehdään maahanmuutosta saatavan taloudellisen voiton ja humanitaarisiin syihin perustuvan maahanmuuton välille, ratkaisee asian - vaikka kannatammekin sitä vaihtoehdoista pienimpänä pahana - juuri te vasemmistolaiset osoitatte tämän meille toteamalla, että maahanmuuton taustalla ovat taloudelliset syyt. Kuinka siis voitte väittää, että taustalla ovat taloudelliset syyt, ja samalla kannattaa erittäin jyrkkää suhtautumista laittomasta maahanmuutosta hyötyviin yrittäjiin? Kieltopolitiikka ei koske ainoastaan maahanmuuttoa, vaan myös työmarkkinoita, uudentyyppisiä työn muotoja, osa-aikaista, tilapäistä, määräaikaista ja kausiluontoisia työtä, ja se on kieltopolitiikkaa, johon vasemmisto ja myös ammattiyhdistykset ovat Euroopassa suurelta osin syyllisiä. Älkäämme siis ajatelko rauhoittaa omaatuntoamme hyökkäämällä työntekijöitä hyväksi käyttäviä yrittäjiä vastaan, koska hyväksikäytetyn, kotimaassaan nälän ja kerta kaikkiaan puuttuvien toimeentulomahdollisuuksien vuoksi kuolemaan tuomitun silmissä tämä hyväksikäyttäjä-yrittäjä on luultavasti hänen ja hänen perheensä ainoa toivo paremmasta ja pelastuksesta. Arvoisa puhemies, päätän siksi puheeni ilmoittamalla, että Boninon listan radikaalijäsenet äänestävät tätä mietintöä vastaan.
costep_2001-02-28_9_2	Arvoisa puhemies, haluaisin ennen kaikkea kiittää komission jäsentä, koska hän on tämän mietinnön vuoksi vieraillut kehitysyhteistyövaliokunnassa useaan otteeseen ja siten antanut panoksensa valiokunnassa käytyyn keskusteluun ja rikastuttanut sitä. Minun on myös kiitettävä valiokunnan puheenjohtajaa ja kaikkia ryhmien koordinaattoreita sekä kaikkia kollegoja, jotka ovat halunneet osallistua tämän mietinnön laadintaan ja hiomiseen ja suhtautuneet hyvin avoimesti kehotukseeni tehdä tästä mietinnöstä asiakirja, josta vallitsee erittäin suuri yksimielisyys ja jonka taakse saadaan parlamentin suuri enemmistö, jotta siihen saataisiin koottua Euroopan parlamentin kaikki näkemykset. Lopuksi haluan kiittää myös muihin valiokuntiin kuuluvia kollegojani: ulkoasioiden valiokunnan kollega Carrilhoa, budjettivaliokunnan Jutta Haugia, teollisuusvaliokunnan Caroline Lucasia ja naisten oikeuksien valiokunnan Patsy Sörensenia, jotka ovat lausunnoillaan antaneet panoksen tämän mietinnön laatimiseen. Mietintö perustuu joihinkin perusperiaatteisiin: näitä ovat ympäristönsuojelua koskevan luonnollisen tasapainon palauttaminen; ravintoketjun suojelu ekosysteemin varjelemiseksi; lajien monimuotoisuuden säilyttäminen; omavaraiseen kestävään talouteen pyrkiminen; riistoa harjoittaviin teollisiin monokulttuureihin kohdistuvat rajoitukset; ja lisäksi luonnollisen tasapainon palauttaminen myös antropologiseen kehitykseen sekä vastuullisten suhteiden luominen miesten ja naisten, aikuisten ja lasten, työikäisten ja vanhusten välille niin, että lähtökohdaksi otetaan yhteiskunnallinen yksikkö, jota miehet, naiset ja lapset edustavat. Toinen periaate koskee kulttuuritekijänä tietoista ja itseohjautuvaa kehitystä pyrkimyksissä kohti parempia elinoloja: tarvitaan paikalliskulttuurin kehittämiseen ja parantamiseen tähtääviä, itseään ruokkivia hankkeita; lisäksi tarvitaan tietoisuutta institutionaalisesta roolista ja tarpeesta ottaa yksityissektori mukaan kehitysohjelmiin; lisäksi on kiinnitettävä erityistä, aivan erityistä huomiota lasten maailmaan, joka on poliittisena kategoriana näkymätön osa yhteiskuntaa ja jolla ei ole ääntä eikä oikeuksia; lisäksi on tunnustettava se vahva rooli, joka naisilla on aina ollut yhteiskunnallisissa konteksteissa perheestä ja työelämästä lähtien. Nämä ovat ne suuntaviivat, joiden pohjalta valiokunnassa on käyty keskustelua Euroopan komission tiedonannosta, jota me pidimme hieman rajoittuneena Euroopan unionin kehitystä koskevien näköalojen osalta. Ja koska ei ole mahdollista esittää kattavaa yhteenvetoa näin monimutkaisesta työstä, minun on vain sanottava, että köyhien asema on nyt heikompi kuin vuonna 1960 eli 40 vuotta sitten, että koulutustaso on heikentynyt ja että enää ei pystytä keskustelemaan yksilöstä, henkilöstä, yksittäisestä tapauksesta, vaan maailman köyhyyttä tarkastellaan tilastojen ja taloudellisten näkökohtien valossa. Myös velka on ongelma, johon voidaan ja johon pitää puuttua niin, että valtioiden talousarvioiden valvonta saadaan toteutettua ja suoritukset tarkistettua ja suunnattua uudelleen köyhyyden torjuntaan. Vastaavasti maaseudun kehitystä on parannettava, painotettava ja lisättävä myös megalopolien rakentamisinnon vastapainoksi. Konfliktien ehkäisystä puheen ollen, mielestäni siihen puututtiin varsin kattavasti jäsen Carrilhon ulkoasian valiokunnan puolesta antamassa lausunnossa, ja olen sitä mieltä, että tähänkin voidaan puuttua kehityspolitiikkojen alueellistamisella. Haluaisin korostaa vielä erästä seikkaa: minusta vaikuttaa siltä, että kehitystä ja köyhyyden torjuntaa koskeviin ongelmiin on taipumusta puuttua antamalla tehtävä monikansallisille elimille. Minusta ne eivät ole sopivia tähän tehtävään. Mielestäni sitä vastoin on hyödynnettävä sellaisten kansalaisjärjestöjen roolia, joilla on oltava suorat yhteydet kehittyvien maiden väestöihin. Yhteenvetona: en tiedä, onnistummeko tällä mietinnöllä puuttumaan näihin ongelmiin. Olen vain sitä mieltä, että on paljon lapsia, naisia ja miehiä, jotka tarvitsevat apuamme, ja meidän on puolustettava heitä.
costep_2001-03-13_11_39	Arvoisa puhemies, Frahmin mietintö - sanon tämän niille, jotka kuuntelevat minua tällä hetkellä ja niille, jotka eivät osallistuneet äänestykseen - koskee niiden henkilöiden viisumipakkoa, jotka saapuvat Eurooppaan ja liikkuvat alueellamme, mutta eivät ole jäsenvaltioidemme kansalaisia. Myös tässä tapauksessa vastustin äänestyksessä Portugalin tasavallan aloitetta, koska tosiasiassa ei ollut syytä hyväksyä sitä. Pohdin kuitenkin itsekseni: Miksi toimivaltainen valiokunta sitten ei tarkistanut ehdotusta siten, että parlamentti olisi voinut hyväksyä sen? Onhan tärkeää säännellä hyvin ja yhdenmukaisesti Eurooppaan tilapäisillä viisumeilla tulevien kansalaisten liikkumista Euroopassa. ES Nassauerin mietintö A5-0065/2001
costep_2001-03-14_3_38	Arvoisa puhemies, kauhea, miten on kylmä, on ensimmäinen mieleeni tuleva ajatus, koska tämä kerran on toinen asiakirja, jonka kautta haluamme lämmittää jotakuta yhteisössämme. Kun me aikaisemmin huolehdimme rekka-autokuljettajien lämmittämisestä, tähän asiakirjaan, jonka avulla haluamme parantaa Euroopan yhteisön energiatehokkuutta äänestin mietinnön puolesta liittyvät myös ne kaikki seikat, joiden avulla energiaa voidaan säästää, esimerkiksi toivon tätä, ja minun on hyvä tuoda asia esiin lämpimästi kaukolämmitys kaupungeissa. Energiaa voidaan säästää paljon, koska yhden ainoan polttokattilan avulla olisi mahdollista lämmittää kaupunkiasuntoja, joissa asuu 10, 20, 100 tai 1000 asukasta. Tällaisen järjestelmän avulla voitaisiin siten lämmittää paremmin myös eläkeläisten kodit, koska nämä eläkeläiset ovat usein kylmissä oloissa saamansa niukan eläkkeen vuoksi.
costep_2001-05-30_5_35	Arvoisa puhemies, tässä päätöslauselmassa, jota me tuemme, vahvistetaan Euroopan parlamentin täysi oikeus ottaa osaa unionin tulevaisuutta koskeviin päätöksiin, joita monet hallitusten edustajat pitävät yhä omana yksinoikeutenaan. Tähän pääsemiseksi vetoamme komissioon, kansallisiin parlamentteihin ja niihin hallituksiin, jotka tietävät, että todellinen Euroopan tason demokratia ajaa kansalaistensa etuja - ei ehkä viranomaistensa etuja, mutta varmasti kansalaistensa etuja: niihin hallituksiin, jotka eivät enää usko suvereenin valtion mystisen kaikkivoipaisuuden valheeseen ja joita Nizzassa käydyt neuvottelut hämmensivät siellä harjoitetun kaupankäynnin vuoksi. Haluamme, että nämä kaksi liittoutuvat kanssamme, jotta saamme kaksi asiaa: perustuslain ja valmistelukunnan. Näitä kahta asiaa odotamme.
costep_2001-06-13_3_32	Arvoisa puhemies, tämä ongelma koskee ehkä myös vanhuksia, mutta se koskee ennen kaikkea lapsia. Tiedämme, miten monet lapset katsovat televisiota ja miten usein lapset katsovat ohjelmia yksin ilman vanhempien valvontaa, siis ilman sellaisia valintoja, joiden mukaan perhe valitsee, mikä on sallittua, tai ehkä valintoja ei teekään perhe, koska tilastot kerran osoittavat, että monet lapsista syntyvät avioliiton ulkopuolella. Niinpä tästä näkökulmasta Harbourin mietintö on tärkeä, ja puhun nyt nimenomaan maanosamme nuorten puolesta, nuorten, joista monet lähestyvät meitä ja kertovat suhtautuvansa ohjelmiin varovaisesti puhumattakaan eturistiriidoista ja monopoleista, joista näinä päivinä niin kovasti keskustellaan ja lisään tähän, että nimenomaan nuorten ja lasten kannalta on tärkeää, että Euroopan unioni tekee päätöksiä tässä asiassa. Lullingin mietintö A5-0181/2001
costep_2001-07-03_8_5	Arvoisa puhemies, minulle, Italian eläkeläisten puolueen listalta vaaleilla valitulle edustajalle, sanottiin: Mitä teet Strasbourgissa? Ei siellä koskaan puhuta eläkkeistä! Komission jäsen Anna Diamantopouloun sanat olivatkin siksi mannaa korvilleni. Osoitan suosiotani tälle aloitteelle: tämä on suuri päivä kaikille Euroopan eläkeläisille! Onnittelut koko komissiolle ja komission jäsen Diamantopouloulle! Katson, että tärkeintä on nyt valvoa eläkevaroja, antaa 15 jäsenvaltion eläkevarat ei Karhukoplan vaan sellaisten henkilöiden valvontaan, joille eläkeläisten tulevaisuus on sydämenasia. Toivon, että komission jäsen on samaa mieltä kanssani.
costep_2001-07-04_5_21	Arvoisa puhemies, haluan kiinnittää parlamentin ja komission huomion myös mietinnössä erinomaisesti käsiteltyyn näkökohtaan, joka ei toki ole yhtä dramaattinen kuin ihmisoikeuksien konkreettista polkemista koskeva ongelma mutta joka on todellinen ja koskee jokaisen maan demokraattisen elämän hermoa, etten sanoisi hermokeskusta, ja etenkin - olen vakuuttunut tästä - eurooppalaisten ja koko maailman yhteiskuntien tulevaa demokraattista elämää: tarkoitan tiedottamisen ongelmaa, erästä minulle tärkeää kysymystä, nimittäin tiedottamisen moniarvoisuutta, ja korostan sanaa moniarvoisuus. Koska tämän kysymyksen merkitys kasvoi historian siinä vaiheessa, jolloin etenkin televisiosta tuli vaikutusvaltainen ja ihmiskunnan historiaan uskomattomalla tavalla vaikuttanut joukkotiedotusväline, tiedottamisen moniarvoisuuden takaaminen Euroopassa merkitsee demokratian perusteiden takaamista tulevaisuudessa. Takaamisen laiminlyönti vaarantaisi maidemme ja alueemme tulevaisuuden. Ongelma on mielestäni tärkeä etenkin laajentumista ajatellen, sillä unioniin on liittymässä maita, joilla on uusia kokemuksia ja jotka kaipaavat konkreettisia sääntöjä varsinkin nyt. Nämä konkreettiset säännöt siis puuttuvat Euroopasta. Komissio on 1990-luvulta saakka pannut alulle ja laatinut ensimmäisiä direktiiviehdotuksia, ja Euroopan parlamentti on monesti hyväksynyt komission ehdotukset, mutta nyt kehitys näyttää pysähtyneen. Itse asiassa nyt vallalla näyttää olevan mielestäni vaarallinen logiikka: sen mukaan maailmanlaajuisen kilpailun ja etenkin Yhdysvaltain harjoittaman kilpailun odotetaan edistävän keskittämistä moniarvoisuuden takaamisen sijasta. Jos tilanne on tämä, se on mielestäni suuri virhe. Mahdollisimman korkea hyvinvointi on demokratiaa. Kehotan parlamenttia ja komissiota palaamaan aiheeseen ja antamaan nopeasti tätä kysymystä koskevan direktiivin.
costep_2001-07-05_1_12	Arvoisa puhemies, erään italialaisen sanomalehden tämänpäiväisessä artikkelissa puheenjohtaja Prodi muistuttaa Göteborgin kestävää kehitystä koskevista päätelmistä, että ne ovat esimerkki maailmanlaajuistumisen ohjaamisesta kohti tavoitteita jakaa maailman rikkauksia tasapuolisesti ja suojella ympäristöä. Keskityn tähän ensimmäiseen näkökohtaan: on totta, että Göteborgin myötä ympäristöulottuvuus integroidaan taloudelliseen ja sosiaaliseen ulottuvuuteen. Ympäristönsuojelu ei ole enää pelkästään moraalinen tavoite, vaan myös tilaisuus uuteen uudistusvirtaan, joka luo kasvua ja lisää työllisyyttä. Ympäristönsuojelun poliittinen arvo on selkeä: on saavutettu piste, josta ei ole paluuta, ja tämä koskee niin jäsenvaltioita, ehdokasvaltioita kuin kolmansiakin maita. Siitä lähtien, kun Yhdysvallat ilmaisi tahtonsa kyseenalaistaa Kioton sopimus, päämääriä on julistettu seuraavia kansainvälisiä tapaamisia silmällä pitäen: tämä koskee tietysti Genovaa, mutta erityisesti myös Bonnia ja sen jälkeen Johannesburgia vuonna 2002. Mutta tässä on asian ydin: silloinkin, kun kansainvälisissä huippukokouksissa saavutetaan näin merkittäviä tuloksia, niiden osallistujat eivät kykene kommunikoimaan Seattlen kaltaisten liikkeiden kanssa, ja ennen kaikkea he eivät onnistu vastaamaan kansalaisten vielä syvempään, laajaan ja hiljaiseen vaatimukseen turvallisuudesta, vaatimukseen, joka on näkymättömissä oleva perusta jäävuoressa, jonka huippuna on protestien kirjava maailma. Miksi? Miksi tämä vuoropuhelu on sitten niin vaikeaa, jollei jopa mahdotonta? Tietysti näihin huippukokouksiin liittyy tiedotusvälineiden järjestämät esitykset, joista on tullut sietämättömiä. Mutta minä uskon myös, että luottamus poliittiseen kykyyn toteuttaa näitä tehtäviä on romahtanut. Syitä tähän on runsaasti, ja ne koskevat myös meitä. Kun Göteborgissakin oli määrä siirtyä sanoista tekoihin, toimia siirrettiin tuonnemmaksi: mistään kestävyyttä käsittelevän neuvoston kokouksesta eikä mistään aikarajoista tehty päätöksiä, eikä ympäristöystävällisempien sääntöjen soveltamiseen viitattu millään tavoin konkreettisesti. Milloin on näiden toimien aika?
costep_2001-11-12_10_7	Arvoisa puhemies, hyvät kollegat, haluaisin aivan ensimmäiseksi onnitella mietinnön esittelijää hänen erinomaisesta työstään. Tässä asiakirjassa kuvataan hyvin ne vaikeudet, jotka eurooppalainen elokuva on tuskaisesti yrittänyt voittaa jo vuosien ajan. Haluaisin pikaisesti tuoda esiin kaksi päätöslauselmaehdotuksessa olevista lukuisista kohdista, joihin huomioni kiinnittyi. Ensinnäkin yhdyn täysin siihen pyyntöön, että elokuvateollisuuden hyväksi lisättäisiin varoja. Kun nimittäin otetaan huomioon, että elokuvasta on tullut tärkeä osa kulttuuriperintöämme jo vuosien ajan monet ihmiset menevät mieluummin elokuviin kuin kirjakauppoihin ja kun miettii valtavaa mahdollisuutta luoda työpaikkoja tällä alalla, ei ole epäilystäkään, etteikö mittavampi rahoitustuki yhteisön taholta edesauttaisi alan kehitystä. Ja juuri tämä on yksi vaikeimmista kohdista. Ilman kannustimia, ilman investointeja ei ole kasvua, ei ole elvytystä, eikä liioin laatua. Eurooppa on liian pitkään ollut omalle kulttuurillemme vieraan ja usein myös laadullisesti arveluttavan elokuvatuotannon valloittama. Tällä ei tietenkään ole mitään tekemistä sen kanssa, että on olemassa oikeus, tai vieläpä velvollisuus vertailla erilaisia ajatuksia, mutta Euroopan on välttämätöntä suojella ja edistää omaa elokuvaperintöään. Jos tähän lisätään vielä 1970-luvulla televisiolähetysten piirissä harjoitettu kilpailu, on helppo ymmärtää, miksi sadat, jopa tuhannet elokuvateatterit olivat pitkään suljettuina. Toiseksi, kannatan täysin kohtaa 18, jossa viitataan erityisesti eurooppalaisen elokuvaperinnön restaurointiin ja suojeluun. Julkisia instituutioita, paikallisyhteisöjä ja kulttuuriyhdistyksiä onkin kannustettava etsimään vanhoja filmejä ja lyhytelokuvia ja restauroimaan filmiaineistoa varmistamalla siten, että ne ovat säilössä ja että yleisö voi päästä niistä nauttimaan. Euroopassa on vain harvoja nimensä arvoisia elokuva-arkistoja, jotka ovat todella hyvin varustettuja ja toimivat aktiivisesti. Usein ne joutuvat kärsimään siitä, että jäsenvaltioiden hallitusten niille myöntämät julkiset avustukset ovat niukanlaisia. Niinpä Euroopan unioni ei voi olla tekemättä mitään tämän tärkeän vaatimuksen edessä, mikäli haluamme todellakin suojella kyseisen taidemuodon perintöä ja turvata sen tulevaisuuden.
costep_2002-01-16_11_32	Arvoisa puhemies, kun ottaa huomioon, miten tärkeästä aiheesta on kyse, haluaisin vain pyytää komission jäsentä tarkentamaan erästä asiaa. Haluaisin joka tapauksessa kiittää häntä kaikista hänen esittämistään huomioista, joita pidin ilman muuta tärkeinä, vaikka vaadinkin nyt ja vaadin myös huomenna riippumattomuutta parlamentille, joka tekee päätöksiä poliittisesti eikä muiden asioiden vuoksi. Olen kuitenkin sitä mieltä, että tarkistukseen 147 annettu vastaus vaikuttaa ristiriitaiselta: vaikka komissio vastustaa kynnysarvojen nostamista se, mitä oikeudellisten ja sisäasioiden valiokunnassa järjestettyjen kuulemisten, tapaamisten ja keskustelujen aikana on sanottu, johtuu uskoakseni siitä, että hankintojen kohdalla direktiivien soveltamisen halutaan yleisesti ottaen olevan mahdollisimman laajaa niiden nostaminen johtaisi komission edustajan sanojen mukaan siihen, että hankintojen määrä laskisi. Tarkistuksella 147 pyritään kuitenkin juuri laajentamaan hankintasopimusten perustaa, joten en ymmärrä, miksi komissio panee vastaan. Olisin kiitollinen, jos komission jäsen selittäisi minulle nyt, myöhemmin, yksityisesti tai millä tavalla tahansa, mitä ovat ne tarkistuksessa 147 olevat asiat, joissa on jotakin vikaa. Arvoisa puhemies, tämä on tärkeää, sillä emme käsittele nyt vähäpätöistä aihetta. Toistan, jos nyt ei ole sopiva hetki puhua asiasta, koska meidän on keskeytettävä työmme tai siirryttävä muihin aiheisiin tai muusta syystä, olen valmis tapaamaan komission jäsenen myöhemminkin, mikäli se hänelle sopii, jotta hän selittäisi minulle, mikä on ongelmana tarkistuksessa 147, jossa minun mielestäni kaikenlaisille hankinnoille asetetaan sataprosenttisesti sellaiset ehdot, joiden perusteella eurooppalaisia säännöksiä voidaan noudattaa.
costep_2002-01-17_5_47	Arvoisa puhemies, kuten olen jo moneen kertaan todennut, minä, Fatuzzo, en voi olla puhumatta kummeliturskasta ja turskasta! Nyt kummeliturskaa ja turskaa yritetään estää kuolemasta sukupuuttoon, koska näiden lajien määrä pienenee vuosi vuodelta selvästi yhä enemmän meressä olevien saasteiden vuoksi. Arvoisa puhemies, kerrottuani, että äänestin mietinnön puolesta ja että vahvistin oikeaksi suunnaksi sen, mitä tässä asiakirjassa sanotaan, haluaisinkin esittää ehdotuksen: olisiko mitenkään mahdollista onnistua kloonaamaan kummeliturskia ja turskia, ainakin siis näitä kaloja, kun kerran ihmisten kloonaaminen on ongelmallista? Näin saisimme tehokkaasti ratkaistua vesistöjemme kalakantojen elvyttämisongelman. Meillä olisi runsain määrin turskaa ja kummeliturskaa, ja saisimme nauttia näistä loistavista kalatuotteista!
costep_2002-03-13_3_191	Arvoisa puhemies, arvoisa komission jäsen, hyvät kollegat, Trentinin mietintö asettaa varmasti peruskiven talouspolitiikkaa koskeville suurille tulevaisuuden valinnoille. Ehdotusten on kuitenkin oltava entistä selkeämpiä ja yksityiskohtaisempia, etteivät ne jäisi vain periaatteellisiksi lupauksiksi, vaan jotta ne voitaisiin toteuttaa nopeasti. Johtavan eurooppalaisen luokan tehtävänä on oltava sosiaali- ja markkinatalousmallin toteuttaminen, sen päivittäminen ja uudistaminen vahvistamalla sosiaalista tehtävää. Yleisluonteisten tukien myöntäminen innovaatioiden, ammatillisen koulutuksen ja joustojen hyväksi vain tullakseen kiistetyiksi jonakin ratkaisevana hetkenä, on paitsi julkea teko myös varmasti vahingollista koko työväenluokan kannalta. Jotta tästä välivaiheesta voitaisiin nyt päästä pois, on verrattava kastien ja ammattikuntien intressejä, koska ne eivät ole yhteensopivia modernin uudistuksen kanssa. Sen sijasta, että ammattiliitot marssisivat kadulle - tai lähinnä usuttavat työntekijät sinne -, niiden olisi syytä pohtia, mitä työntekijöiden taskuun on jäänyt vuosina 1992-2000, kun otetaan huomioon yritysten varmasti huomattava tuottavuus. Työllisyyden suunnanmuutosta koskeva ehdotus perustuu uudenmalliseen työehtosopimuskäytäntöön ja todelliseen ja joustavaan korvaukseen. Uusi sopimusjärjestelmä voisi olla alueellinen, jonkinlainen keskitie keskittämisen ja yritysten työehtosopimusten välillä, kun tavoitteena on vahvistaa yritysten joustavaa korvaustasoa siellä, missä syntyy tuottavuutta ja missä yksittäisten ihmisten panosta arvostetaan. Suuria voittoja voidaan saada aikaiseksi yritysten profit sharing -ohjelmilla, joissa edellytetään normaalien yritystoimintojen hankintaa suurten voittojen tiettyyn prosentuaaliseen kiintiöön saakka. On osoittautunut, että hyvin suuria voittoja tuottavat yritykset hyödyntävät myös voitonjakojärjestelmää (sharing) varmistaakseen parhaille alaisilleen korvauksen tehokkuudesta. Yhdysvalloissa niillä yrityksillä, jotka soveltavat tällaista profit sharing -järjestelmää, on yleensä muita korkeampi palkka- ja tuottavuustaso. Profit sharing -järjestelmää soveltavissa yrityksissä toimivien työntekijöiden palkat ovat kasvussa, kun taas niissä yrityksissä toimivien työntekijöiden palkat ovat tuntuvasti laskeneet, joissa tuosta järjestelmästä on luovuttu.
costep_2002-04-09_2_37	Arvoisa puhemies, hyvät kollegat, sallinette minun ensimmäiseksi onnitella kaikkia esittelijöitä siitä työstä, jonka he ovat tehneet tämän tärkeän asian parissa. Minun näkemykseni mukaan vastuuvapausmenettelyllä on olennaisen suuri merkitys, ja se edustaa tyypillistä toimielimellemme kuuluvaa valtaa, jonka ansiosta voimme vuosi toisensa jälkeen varmistaa, että meidät valinneiden kansalaisten hyviä aikomuksia, pyrkimyksiä ja myös odotuksia kunnioitetaan, ja näiden odotusten täyttäminen kuuluu ensimmäisenä meille. Tämä käsiteltävänä oleva asia on samanaikaisesti sekä hyvin tekninen että hyvin poliittinen, ja molemmilla osa-alueilla hätiköidysti tai emotionaalisesti tehtyjen päätösten seuraukset voivat olla ja kykenevät valitettavasti olemaan tuhoisia. Tämän vuoksi joka vuosi ennen äänestystä ei ole mielestäni niinkään välttämätöntä pohtia, onko kaikki tehty mahdollisimman hyvin vaan pikemminkin sitä, noudatammeko oikeaa suuntausta, painotammeko oikeita asioita ja sitä, näkyykö komission toimeenpanotoiminnasta ja kaikkien muiden toimielinten hieman pienimuotoisemmasta toiminnasta se, että ne tahtovat täyttää mahdollisimman hyvin molempien budjettivallan käyttäjien tahdon vai ei. Tarkastellessani lähemmin erityisesti kollega McCartinin mietintöä ja siis komission talousarviota sanoisin, että kolmea asiaa on syytä korostaa erityisesti, aivan kuten itse esittelijä onkin jo tehnyt. Ensinnäkin varainhoitovuotta 2000 luonnehti poikkeuksellinen budjettiylijäämä, joka osoittaa, että talousarvion ennakkoarvioissa on vakavia puutteita. Toiseksi haluan sanoa, että vaikka vuonna 2000 pantiin alkuun vuoteen 2006 asti ulottuva uusi ohjelmakausi rakennerahastoja ja liittymistä edeltäviä tukia varten, ohjelma ei vaikuta toimineen parhaimmalla mahdollisella tavalla, koska sen täytäntöönpanohetkellä ilmeni lukuisia ongelmia. Lopuksi tämä on ehkä tärkeämpi asia kuin kaksi edellistä esittelijä toimi viisaasti kiinnittäessään huomiota siihen, että yhtäältä on määriteltävä, mitkä yhteisön hallinnon elementit luovat tehokkuuden perustan mutta ovat tällä hetkellä puutteellisia ja toisaalta, mitkä järjestelmän osatekijät muodostavat otollisen maaperän petoksille ja sääntöjenvastaisuuksille. Näistä lähtökohdista voimme mielestäni toteuttaa talousarvion moitteettomasti ja oikeudenmukaisesti.
costep_2002-04-10_3_94	Arvoisa puhemies, tässä mietinnössä, jonka puolesta äänestin, käsitellään Euroopan hiili- ja teräsyhteisöä. Puhuin asiasta erään kaivostyöläisen kanssa, joka on kotoisin Gornon kaupungista Bergamon alueelta, jossa minä olen asunut pitkään, ja hän kysyi minulta, mitä tarkoitukseni oli tulla tänään tekemään Strasbourgiin. Niinpä puhuin hänelle tästä jäsen Seppäsen talousarviomietinnöstä, ja hän kehotti minua tuomaan esille parlamentissa, että joka on aina täynnä jäseniä, kun minä annan äänestysselitykseni meidän on pyrittävä kiinnittämään aikaisempaa enemmän huomiota niihin ihmisiin, jotka aivan kuten tämä Gornon kaivostyöläinenkin, tekevät työtä kaivoksissa ja louhivat hiiltä, jotta he voisivat elää pidempään ja sairastua vähemmän sinä aikana, kun he käyvät työssä. Niinpä toivon, että EHTY:n talousarviossa ajateltaisiin myös tätä.
costep_2002-04-11_4_115	Arvoisa puhemies, Nigeria on ratifioinut joukon erilaisia kansainvälisiä ihmisoikeusyleissopimuksia, etenkin kansalaisoikeuksia ja poliittisia oikeuksia sekä kaikenlaisen naisten syrjinnän poistamista koskevan yleissopimuksen sekä Afrikan ihmisoikeusperuskirjan. Tästä huolimatta puhumme jälleen kerran täällä parlamentissa naisten oikeuksien rikkomisesta ja toteamme, että Nigeriassa on edelleen käytössä kuolemanrangaistus ja että ne nykykäytännöt ja lukuisat säännöt, jotka sisältyvät Sharian uusiin rikosmenettelylakeihin, loukkaavat edelleen vakavasti ihmisoikeuksia kuolemantuomioon asti. Olemme lähteneet liikkeelle yhdessä demokraattisten maiden lukuisten naisten ja miesten kanssa, mikä pelasti Safiyan ja Hafsatun hengen, mutta tästä voitosta huolimatta Bakorin islamilainen tuomioistuin langetti kivittämällä täytäntöön pantavan kuolemantuomion eräälle toiselle naiselle, Amina Lawalalle. Emme voi mielestäni jatkuvasti muistuttaa näistä verilöylyistä, vaikka meidän pitäisikin niin tehdä. Meidän on vaadittava, että Nigeria, joka valmistautuu demokraattisiin vaaleihin ja jonka on sen vuoksi saatava Euroopan unionin tuki, paitsi vahvistaa moniarvoista demokratiaa, sosiaalista ja taloudellista oikeudenmukaisuutta - kuten Cotonoun sopimuksessa vaaditaan - myös lopettaa tällaiset väkivaltaisuudet. Emme voi mielestäni enää muistuttaa jatkuvista väkivaltaisuuksista ja vain odottaa jotakin tapahtuvaksi. Meidän on lähdettävä päättäväisesti liikkeelle kaikin käytössämme olevin keinoin.
costep_2002-05-14_2_82	Arvoisa puhemies, äänestysselitysteni ja puoltavan tai kielteisen ääneni perustelun välillä on aina yhteys, vaikka se edellyttää hyvin tarkkaavaista kuuntelua. Arvoisa puhemies, siviili-ilmailun turvaamista koskevalla Fosterin mietinnöllä ei esimerkiksi ensi näkemältä on mitään yhteyttä siihen tosiasiaan, että saapuessani lentokoneella tänne Strasbourgiin, ajattelin juuri lentoturvallisuutta ja tätä mietintöä, jossa jäsen Foster aivan oikeutetusti vaatii tiettyjen toimien toteuttamista lentoturvallisuuden takaamiseksi. Mietinpä vain, että turvallisuus, jota jäsen Foster meille valmistelee, on niin varma, etten haluaisikaan menettää sitä keinuvaa ja unettavaa liikettä, joka lentäessä antaa mahdollisuuden lepohetkeen jopa pilvien lomassa.
costep_2002-05-14_2_99	Torres Marquesin mietintö käsittelee Euroopan matkailua. Arvoisa puhemies, saatoin vain äänestää puolesta ottaen huomioon mietinnön johdanto-osan O kappaleen, jossa todetaan, että eläkeläisiä on pidettävä matkailijoina, joita on tuettava. Arvoisa puhemies, minä kuitenkin ehdottaisin ikäihmisten matkailulle väliaikaista ohjelmaa, jolle haluaisin antaa nimeksi Seniorien Odysseus-ohjelma. Miksi antaisin sille tällaisen nimen? Arvoisa puhemies, olette varmasti kaikkien meidän tavoin lukenut Jumalaisen näytelmän (Divina Commedian). Suuri Dante Alighieri kirjoittaa tuossa teoksessa, että Herkuleen pylväskäytävät ohitettuaan Odysseus nousee laivaan lähteäkseen uusiin seikkailuihin merelle. Odysseus oli varmasti eläkkeellä siinä vaiheessa, kun hän ohitti nuo Herkuleen pylväskäytävät: koko ikänsä Troiassa taisteltuaan ja palattuaan kotiin jo vanhana miehenä hän lähti uudelleen matkaan. Sen vuoksi minusta olisi laadittava ikäihmisten matkailua koskeva ohjelma, jonka nimeksi pitäisi laittaa Seniorien Odysseus-ohjelma.
costep_2002-05-30_4_48	Arvoisa puhemies, hyvät kollegat, minulla on kunnia esitellä tänään budjettivaliokunnan puolesta toisessa käsittelyssä korjaava ja täydentävä lisätalousarvio nro 2/2002. Komissio ja neuvosto ehdottivat meille, että kirjaisimme tähän korjaavaan ja täydentävään lisätalousarvioon sen, että vuoden 2001 talousarviosta poistetaan jopa 10,5 miljardia euroa maksuista, joita ei ole suoritettu. Tämä tarkoittaa käytettävissä olevien varojen huomattavaa vajaakäyttöä, ja näin ollen nämä varat palautetaan jäsenvaltioiden valtionkassaan takaisinmaksuina, vaikka niitä koskevia maksusitoumuksia ei olekaan nollattu. Komissio ei ole kuitenkaan laatinut minkäänlaista suunnitelmaa vuoden 2001 käyttämättömien maksujen uudelleenkäytöstä, eikä se ole osoittanut, vastaako osa vuoden 2001 käyttämättömistä määrärahoista vuoden 2000 maksusitoumuksia, jotka voitaisiin siten sisällyttää vuoden 2003 määräajan päättymislausekkeeseen, ja onko siten mahdollista purkaa eräitä sitoumuksia, joita kumottujen määrärahojen kohdalla on tehty. Ensimmäisessä käsittelyssä parlamentti vastusti tämän tilanteen hyväksymistä, ja se esitti tarkistuksia, jotta 4,5 miljardin euron määrästä osoitettaisiin enemmän varoja niihin ohjelmiin, joiden kohdalla maksatusta odottavien sitoumusten määrä oli muita korkeampi. Hyvät kollegat, unionin sitoumuksia pitää noudattaa, eikä nyt tai tulevaisuudessa voida hyväksyä, että korjausten kautta talousarvion moitteettomasta toteuttamisesta tulee hyödytöntä, kuten talousviranomaiset ovat hyväksyneet. Vaikka komissio oli tietoinen tilanteen vakavuudesta, parlamentin ensimmäisen käsittelyn jälkeen se ilmoitti, että se ei ainakaan toistaiseksi kykene käyttämään lisämäärärahoja tehokkaasti ja konkreettisesti. Budjettivaliokunta pani nämä ilmoitukset merkille osoittamalla suurta vastuuntuntoa myös lujittaakseen moitteettomasti yhteistyötään neuvoston ja komission kanssa, ja se päätti ottaa tämän tilanteen huomioon. Näistä syistä se katsoi eilen pidetyssä ylimääräisessä kokouksessa, että on tarkoituksenmukaista olla vahvistamatta ensimmäisessä käsittelyssä talousarvioon tehtyjä tarkistuksia, mutta se vaati komissiota tekemään sitoumuksen, että se esittäisi arvion tilanteesta ensi syyskuun 30. päivään mennessä ja tarpeen tullen tarvittavia toimia, jotka koskisivat yleisesti sekä talousarvion korjauksia että täydentävää talousarviota. Sitä vastuuntuntoa, josta parlamentti antaa tänään osoituksen, on noudatettava myös muiden toimielinten toiminnassa, koska emme voi peittää sitä, että maksatusta odottavien sitoumusten kokonaismäärä on jo yli 100 miljardia euroa ja että yhteisön talousarvion hoidossa tarvitaan entistä suurempaa tehokkuutta, johdonmukaisuutta ja avoimuutta. Hyvät kollegat, näistä syistä ja näiden huomioiden pohjalta kehotan teitä siis äänestämään korjaavan ja täydentävän lisätalousarvion nro 2/2002 puolesta niin kuin neuvosto on sen hyväksynyt, ja äänestämään myös päätöslauselmaesitykseen tehtyjen tarkistusten puolesta, jotka budjettivaliokunta on esittänyt.
costep_2002-09-02_1_21	Arvoisa puhemies, kun olin tänä kesänä matkalla Rooman lentokentälle Rooma-Napoli-välisellä moottoritiellä, pysähdyin Cassinoon. Cassinon lähellä on pieni 2 000 asukkaan kunta San Pietro in Fine, joka tuhottiin täysin toisen maailmansodan aikana kuuluisassa Cassinon taistelussa. San Pietro in Finesta ei jäänyt mitään jäljelle. Ne muutamat asukkaat, jotka jäivät henkiin, rakensivat kylän uudelleen hieman lähemmäksi laaksoa. Mielestäni nuorten pitäisi tietää, mitä tuolloin tapahtui. Tämän vuoki San Pietro in Finestä voitaisiin tehdä sodan kauheuksien muistomerkki, jolla kunnioitettaisiin sitä merkittävää asemaa, joka Euroopan unionilla on ollut rauhan ylläpitämisessä Euroopassa viidenkymmenen vuoden ajan.
costep_2002-09-03_2_33	Arvoisa puhemies, arvoisa komission jäsen, minä olen sen sijaan tyytyväinen siihen, että tämä toimenpidekokonaisuus on hyväksytty tänään, ja ainoa seikka, mitä on syytä pahoitella, on se, että sen aikaan saaminen on kestänyt niin kauan: Espanjan ja Yhdistyneen kuningaskunnan välisessä kiistassa - jonka taustalla ei edes ollut historiallisia tosiseikkoja - tuhlattiin kymmenen vuotta, mutta sille ei voi mitään. Tänään eteemme ovat vihdoinkin avautuneet uudet näkymät. Minun on joka tapauksessa todettava, että erittäin monia vaikeuksia on ilmennyt, koska asia on ollut ja on edelleen varsin monimutkainen, eikä se ole todellakaan edennyt sujuvasti. Tämän monimutkaisuuden seuraukset ovat käyneet ilmi tänään jopa täällä parlamentissa, vaikka kaikille onkin selvää, että tämän lainsäädäntöpaketin laatimista tukevat monet talouteen, turvallisuuteen, ympäristöön ja kuluttajansuojaan liittyvät perustelut: olemme nähneet viivästykset, lentoliikenteen ruuhkautumisen, tästä ruuhkautumisesta aiheutuvat kustannukset ja ne vaikeudet, joita uusien ilmatilojen perustamiseen liittyy turvallisuuden näkökulmasta. Vaikka voimme kaikki nähdä, että toimenpidekokonaisuuden perustelut ovat vähintäänkin erinomaiset, tänäänkin on esitetty monia vastalauseita, jotka ovat saaneet erilaisia muotoja: on viitattu melko poikkeuksellisella tavalla valtioiden itsemääräämisoikeuteen ja puhuttu yhteistyöstä sotilasviranomaisten kanssa, mistä on yhtäkkiä tullut ratkaisevan tärkeää - olen erityisen yllättynyt siitä, että äärivasemmisto osoittaa tällaista kunnioitusta sotilasviranomaisia kohtaan - ja sekoitettu vapauttaminen ja yksityistäminen keskenään. Nähdäkseni kaikkien näiden vastaväitteiden taustalla on itse asiassa tietty vastarinta ja halu säilyttää nykyiset asemat, halu välttää muutokset, ja tämä on täysin päinvastaista sen kanssa, mitä kansalaiset meiltä vaativat. Arvoisa komission jäsen, on monia aloja, joilla Euroopan on pikemminkin peräännyttävä kuin edettävä ja joilla sen ei pidä omia itselleen yksittäisten jäsenvaltioiden toimintaa ja toimivaltuuksia, mutta tämä ei ole yksi niistä. Kansalaiset vaativat meiltä tätä aloitetta, joten teidän on vietävä hanketta eteenpäin määrätietoisesti ja annettava meille yhtenäinen ilmatila, jossa kaikki voivat matkustaa turvallisesti ja huoletta.
costep_2002-09-24_2_105	Arvoisa puhemies, mikä merkitys on kosmetiikalla, jota niin monet naiset käyttävät kaunistautumiseen? Eräs köyhä iäkäs eläkeläinen sanoi minulle: ?Olen köyhdyttänyt itseni tällä kosmetiikalla, joka on tehnyt näistä naisista niin kauniita. Olen käyttänyt kaikki rahani. Nyt olen pennitön, köyhä eläkeläinen, mutta olen onnellinen, koska olen nauttinut elämästäni.? Toinen eläkeläinen sanoi minulle kuitenkin näin: ?Minä sen sijaan vastustin näille kosmetiikkaa käyttäville naisille suunnattua houkutusta, ja nyt olen rikas eläkeläinen, mutta kadun sitä, että minulla ei ollut onnellisempaa, nautittavampaa elämää, jossa olisin ollut enemmän yhteydessä kauniisiin naisiin, jotka käyttävät kosmetiikkaa.? En tiennyt mitä tehdä, joten katsoin jäsen Roth-Behrendtiin, joka käyttää varmasti kosmetiikkaa, jota ei ole testattu eläimillä. Kuinka kaunis nainen jäsen Roth-Behrendt onkaan! On hyvin selvää, että hänen käyttämänsä kosmetiikka on hyödyllistä, ehkä jopa hyödyllisempää kuin eläimillä testattu. Meidän on siis noudatettava jäsen Roth-Behrendtin esimerkkiä, joten äänestin esityksen puolesta.
costep_2002-09-24_2_88	Arvoisa puhemies, antakoon komission jäsen Wallström minulle anteeksi, mutta näin hänestäkin unta viime yönä. Miksi? Koska tapasin GMO:n, joka kertoi minulle - eikä kukaan meistä tiedä, miltä GMO:t näyttävät - nähneensä vuorostaan unta olevansa Odysseus, joka oli sidottu niin, ettei antautuisi seireenien viettelyksiin, ja että hän oli nähnyt kauniin GMO:n - joka muistutti komission jäsentä Wallströmiä - joka kutsui häntä sanoen: 'Seuraa minua, seuraa minua ja tulet onnelliseksi.' Arvoisa puhemies, tämä oli vain unta: todellisuus on toinen. Sen vuoksi vastustin mietintöä siitäkin huolimatta, että olin unessani vakuuttunut siitä, että minun olisi seurattava seireenin, komission jäsenen Wallströmin, suosituksia.
costep_2002-10-22_2_95	Arvoisa puhemies, haluan kiittää esittelijöitä, budjettivaliokunnan puheenjohtajaa ja komission jäsentä. Kuten olemme jo todenneet, Euroopan liberaali- ja demokraattipuolueen ryhmä on melko tyytyväinen tähän talousarvioon, joka vaikuttaa kokonaisuudessaan olevan tiukka ja avoin. Tämä on perinteidemme mukaista. Lisäisin kuitenkin välittömästi, että mielestäni tämä talousarvio on myös erittäin tekninen ja sen poliittinen ulottuvuus on hyvin rajallinen. Voimme hyväksyä peruslinjat ja erityisesti ne, jotka liittyvät uudistukseen ja tietenkin laajentumiseen, joka on mielestäni suurin edessämme oleva haaste. Juuri tämän haasteen vuoksi meidän on kuitenkin ryhdyttävä määrätietoisempiin poliittisiin toimiin, joita ennen kaikkea koko Euroopan kansa pystyy seuraamaan. Äskettäin puhuneen valiokunnan puheenjohtajan tavoin minäkin olen sitä mieltä, että menettelyä on välttämätöntä uudistaa. Menettelyn teknisiä osia on tarkistettava, sitä on yksinkertaistettava ja erityisesti sen kulttuuriin liittyviä ja poliittisia ulottuvuuksia on kehitettävä niin, että neuvoston toimivaltuudet määritellään mahdollisemman laajoiksi niiden minimoimisen sijasta, jotta saisimme aikaan tehokkaampaa, keskittyneempää ja ennen kaikkea ajankohtaisempaa keskustelua. Euroopan talousarvion perustana pitää olla sellainen perusfilosofia, jonka mukaan kyse on jaetusta, ei keskitetystä, hallinnollisesta vastuusta - ja korostan sanaa jaettu: tämä on erittäin tärkeää. Parlamentilla on lisäksi oltava keskeisempi poliittinen asema, koska sen on hoidettava mandaattiaan mahdollisimman tehokkaasti. Parlamentin, kuten koko unionin, on oltava selvästi poliittinen toimielin ja sen pitää antaa poliittisia vastauksia. Keskityn vain kahteen tekniseen näkökohtaan. Ensimmäisessä kyse on otsakkeesta 4, jota kollegani jo käsitteli. Haluaisin puhua siitä vielä hieman enemmän. Saattaa olla, että kiinnitämme vähän tai pikemminkin aivan liian vähän huomiota Välimerta koskevaan kysymykseen samoin kuin Lähi-idän kysymykseen. Keskustelemme jopa jälleenrakentamisesta, Afganistanista ja hyvin kaukaisia valtioita koskevista asioista, mutta meitä lähempääkin löytyy asia, johon meidän on puututtava pian, aivan liian pian, huolellisemmin ja paljon määrätietoisemmin. Mainitsen vielä yhden asian: kulttuuri. Nuorille ihmisille, harjoitteluun ja tiedottamiseen tarkoitetut varat ovat aivan liian riittämättömät.
costep_2002-11-19_2_82	Arvoisa puhemies, tämänpäiväisen keskustelun jälkeen ymmärrän, miksi Turkki on pyytänyt joulukuussa pidettävältä neuvoston kokoukselta päivämäärän asettamista neuvottelujen aloittamiselle. Tuen Turkin pyyntöä, sillä täällä on meneillään farssi, jonka aloitti Giscard d'Estaing ja joka jatkuu tänään täällä parlamentissa. Emme keskustele täällä siitä, täyttääkö Turkki ne ehdot, jotka sen pitää täyttää päästäkseen unionin jäseneksi lähitulevaisuudessa - ja voimme olla tiukkoja vaatiessamme, että se täyttää ne - me keskustelemme siitä, pitääkö Turkki hyväksyä unionin jäseneksi tulevaisuudessa ja mietimme, että olisiko toisenlainen liittyminen sopivampaa. Peruutamme jo tehdyt päätökset ja käynnistämme uudelleen keskustelun tärkeää valtiota koskevan budjettikohdan käyttöön ottamista, eli valtion, joka on elintärkeä Euroopalle ja lännelle ja joka on anonut unionin täysjäsenyyttä. Henkilökohtaisesti kannatan sitä linjaa, jonka Brok on valinnut mietinnössään ja päätöslauselmassaan, jossa hän pyytää komissiolta liittymistä edeltävän yhteistyön tiivistämistä ja neuvostoa ottamaan kannan, joka vastaa paremmin parlamentin ilmaisemaa kantaa. En kuitenkaan tue Ferberin tarkistusta - jota vastaan äänestän huomenna - koska jos se hyväksyttäisiin, koko Brokin mietintö ja päätöslauselma käännettäisiin ylösalaisin eikä niissä olisi mitään järkeä. Sanoilleni on hyvät perusteet: meidän velvollisuutemme on olla yksiselitteisiä merkittävää maata kohtaan, joka harjoittaa maltillista islaminuskoa, on länsimaisesti suuntatutunut, jolla voisi olla suuri kulttuurinen merkitys rajoillamme ja joka voisi antaa sisältöä unionin ulko- ja turvallisuuspolitiikalle. Toivon, että hylkäämme huomenna Ferberin tarkistuksen - Euroopan kansanpuolueen jäsenenä aion tehdä niin - jolloin meillä on mahdollisuus ottaa askel siihen suuntaan.
costep_2002-11-21_4_30	Arvoisa puhemies, arvoisa komission jäsen, yhdyn komission jäsen Montin hiljattaisessa haastattelussa antamaan näkemykseen siitä, että kasvu- ja työllisyyslukujen huomattavat erot, jotka saattavat Euroopan epäedulliseen asemaan Yhdysvaltoihin nähden, johtuvat suureksi osaksi Euroopan talousrakenteista, jotka ovat edelleen paljon vähemmän avoimia kilpailulle kuin Yhdysvaltojen. Minusta kilpailulle avoin kilpailukykyinen talous toisi konkreettista sosiaalista hyötyä Euroopan maille. Komission jäsen teki tästä sen johtopäätöksen, että tarvitsemme vieläkin voimallisempaa kilpailupolitiikkaa kuin Yhdysvalloissa, ja meidän olisi kiitettävä häntä tällaisen politiikan jatkamisesta virheiden sekä sellaisten arvioiden uhalla, jotka poikkeavat niiden oikeuselinten arvioista, joita on pyydetty tekemään päätös eräissä tapauksissa. Eurooppa on tulevina vuosina etenkin valtiontukikysymyksessä erittäin tärkeän haasteen edessä nykyisessä kielteisessä talousilmapiirissä. Taloudessa on ponnisteltu valtiontukien palauttamiseksi protektionismin ja valtion interventiopolitiikan rinnalla: on menty hyvin vaarallisille vesille. Perussopimuksissa valtiontuille asetetaan järkevästi tiukkoja rajoituksia, jotka on säilytettävä ja joita on vahvistettava myös siellä, missä hallitukset yrittävät jatkuvasti väärinkäyttää tai jakaa ylenpalttisesti valtiontukia. On myös muita ratkaisemattomia kysymyksiä: näitä ovat entiset valtionmonopolit, kuten EDF, Enel, France Télécom ja Deutsche Telekom, lähetystoiminnan tuet, rakennemukautuksiin suunnattavat tuet sekä tältä osin myös jonkin muun tukimuodon varjolla myönnettävät valtiontuet. Arvoisa puhemies, lopetan toteamalla, että Italian radikaalipuolueen jäsenet äänestävät Riis-Jørgensenin ja Evansin tarkistusten puolesta, sillä ne tekevät Herzogin mietinnöstä entistäkin tasapainoisemman.
costep_2002-12-17_2_75	Arvoisa puhemies, tapaan ensi torstaina klo 15.00 Strasbourgin Robert Schuman -yliopiston professorin Alexis Valasin ja hänen oppilaansa. Kuultuaan jäsen Fatuzzon äänestysselityksen he ovat pyytäneet oppituntia tästä asiasta. Kerron opiskelijoille äänestäneeni Damiãon mietinnön puolesta ja vaatineeni täsmälleen samaa kuin mitä he kysyvät minulta - nimittäin sitä, että yhteisö antaa työssään asbestille altistuville luvan tehdä puolipäivätyötä, vaikka he saavat palkan kokopäivätyöstä. Tästä aiheutuvat kustannukset siirretään kaikille muille työntekijöille, joilla on onni työskennellä terveellisemmässä ympäristössä, jossa he eivät altistu pölykeuhkon kaltaisille vakaville sairauksille.
costep_2003-01-16_4_15	Arvoisa puhemies, arvoisa komission jäsen, arvoisa EBRD:n pääjohtaja, arvoisat parlamentin jäsenet, onnittelisin ensinnäkin esittelijää siitä huolellisesta arviosta, jonka hän laati EBRD:n toiminnasta. Taloudellisten toimien valinnassa on paikalliseen ulottuvuuteen osattava yhdistää kansainvälinen ulottuvuus, ja valinta edellyttää luoton myöntämistä sellaisten aloitteiden edistämiseksi, jotka juurtuvat hyvin alueellisesti, ja myös näiden aloitteiden muille markkinoille leviämisen helpottamiseksi. Tämä on luonnollisesti EBRD:n tehtävä, mutta on entistäkin tärkeämpää pyrkiä siihen maissa, joissa teollisuuden kehitys on vähäistä ja joissa tarvitaan enemmän tukea ja perusparannuksia. Jos tämän tavoitteen saavuttaminen edellyttää riskinottoa ja joissakin tapauksissa odottamattomien tappioiden hyväksymistä, tällöin ei pidä luopua aloitteista tai aiotuista investoinneista, vaan on pikemminkin hyödynnettävä uusia kokemuksia, jotta luotonantoa voidaan hallita entistä tarkemmin ja tulkita riskejä entistä huolellisemmin. EBRD suhtautuu eettisesti luotonannon hallintaan. Pankki on tehtävänkuvansa mukaisesti sitoutunut investoimaan kaikkiin sellaisiin maihin, jotka saavat vaikutteita demokraattisista periaatteista ja joissa halutaan edistää markkinataloutta. Pankki vaatii nyt ensimmäistä kertaa asiakkailtaan kannattavia hankkeita käypään markkinahintaan. Se vaatii myös, ettei toiminta-alueella, jolle rahoitusta myönnetään, esiinny eturistiriitoja tai määrääviä markkina-asemia, ja että paikallisyhteisön edut on aina otettava huomioon. EBRD vaatii julkisella sektorilla mahdollisimman suurta avoimuutta kilpailun ja markkinatoimijoiden tasapuolisen kohtelun varmistamiseksi. Kannatamme esittelijän näkemyksiä hänen kehottaessaan EBRD:tä tukemaan pieniä paikallisia pankkeja, joiden vuorostaan olisi keskityttävä pienluottojen antamiseen. Arvoisa EBRD:n pääjohtaja, haluan esittää varoituksen: pienten pankkien luotottaminen on häviämässä, tai sitä ollaan rajusti supistamassa. Tämä on huolestuttavaa, sillä sitä tukea, jota pienet pankit ovat aina tarjonneet pienille ja keskisuurille yrityksille, ei noin vain korvata jollakin taloudellisella tai finanssialan tempulla, vaikka se olisi kuinka tehokas tahansa. On huomattava myös, että pienluottojen antamista monissa jäsenvaltioissa ja etenkin ehdokasvaltioissa on laiminlyöty täysin. Tämä johtaa taloudellisen syrjäytymisen jatkuvaan lisääntymiseen, mikä näkyy vakavina puutteina pienluottopalvelujen tarjoamisessa niissä maissa, joissa on heikko talous ja joissa esiintyy maantieteellistä syrjintää (ns. red-lining). EBRD:n tehtävänä on auttaa näitä epäsuotuisassa asemassa olevia talouksia integroitumaan täysivaltaisesti kansainväliseen talousjärjestykseen, ja pankki on jo päättänyt toimia esimerkiksi Albaniassa, Ukrainassa, Kazakstanissa ja Moldovassa.
costep_2003-02-11_2_102	Arvoisa puhemies, heti sen jälkeen, kun olin nähnyt italialaisen teatterihahmon, Pantalonen, joka neuvoi minulle, miten äänestää Santinin mietinnöstä, näin mafioson. Mafian jäsen tuli luokseni ja sanoi hekotellen: Heh, heh! Keskustelette nyt Hernández Mollarin mietinnöstä, jonka tarkoituksena on estää meitä mafiosoja liikkumasta vapaasti ympäri Eurooppaa. Minun on kerrottava teille, jäsen Fatuzzo, että minusta on mukava kuunnella äänestysselityksiänne. Vaikka päätätte estää minkä tahansa kolmannen maan kansalaisen liikkumisen Euroopassa ilman viisumia, me mafiosot olemme niin fiksuja, että onnistumme pääsemään maahan ja tekemään rikoksia kuten ennenkin. Eikö olisi siksi parempi myöntää kaikille vapaus liikkua viisumitta ja huolehtia meistä erikseen, mikäli ette halua meitä, jotta estätte näin mafian maahantulon ja vahinkojen aiheuttamisen?
costep_2003-03-10_1_28	Arvoisa puhemies, haluan käyttää hyväkseni sitä, että komission jäsen Reding on paikalla, ja kysyä häneltä erästä asiaa. Viittaan varmasti komissionkin mielestä hyvin noloon päätökseen kumota urheiluun liittyvä budjettikohta B3-1026. Budjettikohdasta tuettiin ohjelmaa nimeltä urheilu: yhteisön urheilupolitiikan valmistelutoimet koulutuksen ja kulttuurin pääosaston vuonna 2002 julkaisemalla ilmoituksella nro 33. Ohjelmassa oli kaksi aihealuetta: urheilutoiminta nuorten kasvatuksessa ja dopingin torjunta. Komissio ilmoitti kuitenkin ilman ennakkovaroitusta, ettei ohjelmaan ole enää rahaa laajentumisen vuoksi. Tämä selitys on täysin epäasiallinen, varsinkin kun otetaan huomioon, että monia hankkeita on jo toteutettu ja ensi vuosi on nuorten liikuntakasvatuksen urheiluvuosi, kuten arvoisa puhemies tietää. Tämän ohjelman tarkoituksena oli valmistella tulevaa teemavuotta ja nyt kyseinen budjettikohta on kumottu. Haluaisin tietää miksi.
costep_2003-03-26_3_138	Arvoisa puhemies, olen ansiottomasti saanut tehtäväkseni toimia esittelijän, jäsen Nisticòn, sijaisena. Esittelijä ei voi olla tänään paikalla, mutta lupaan komission jäsenelle Liikaselle, että tämän antamat kiitokset ja kohteliaisuudet menevät perille. Parlamentin jäsenten tiedoksi kuvaan näin ollen hyvin lyhyesti toimia, joista huomenna äänestämme. Kuten komission jäsen Liikanen sanoi, ne edustavat yhteisymmärrystä, jota parlamentin sovittelukomiteavaltuuskunta on tukenut ja jonka puolesta se suosittelee äänestämään parlamentin huomisessa äänestyksessä. Kuten komission jäsen Liikanen on jo sanonut, kyse on vaarallisten aineiden ja valmisteiden markkinoille saattamisen ja käytön rajoituksista annetun direktiivin 76/769 (syöpää tai perimän muutoksia aiheuttaviksi tai lisääntymiselle vaarallisiksi luokiteltavat aineet - c/m/r) muuttamisesta kahdennenkymmenennenkolmannen kerran. Ehdotus perustuu Euroopan yhteisön perustamissopimuksen 95 artiklaan, ja sillä on kaksi päätavoitetta: suojella sisämarkkinoita ottamalla käyttöön edellä mainittujen aineiden markkinoille saattamista ja käyttöä koskevat yhdenmukaistetut säännökset sekä taata ihmisten terveyden ja ympäristön suojelun korkea taso. On paikallaan muistuttaa, että ehdotus koskee kaikkiaan 25:tä ainetta: niistä 14 on luokiteltu ryhmän 2 syöpää aiheuttaviksi aineiksi, kuten tietyt kobolttisuolat, kadmium, bentsopyreeni, atsoväriaineet ja niin edelleen. Näistä kolme on luokiteltu perimän muutoksia aiheuttaviksi aineiksi ja kahdeksan lisääntymiselle vaarallisiksi aineiksi. Esimerkiksi koboltin on aiheuttavan koe-eläimille ja ihmisille syöpää, etenkin keuhkosyöpää ja sydänlihaksen kasvaimia. Kadmiumjauheet voivat puolestaan aiheuttaa paitsi keuhkosyöpää myös kivessyöpää. Kuten näistä muutamista esimerkeistä voidaan päätellä, kyseiset aineet ovat erittäin vaarallisia. Viimeisten puolentoista-kahden vuoden aikana tässä asiassa on edetty siten, että ensimmäisessä käsittelyssä helmikuussa 2002 parlamentti ehdotti kahta tarkistusta, jotka neuvosto osittain hyväksyi vahvistaessaan yhteisen kannan kesäkuussa 2002. Toisessa käsittelyssä vuonna 2002 parlamentti ehdotti tarkistusta johdanto-osan kappaleisiin. Olemme näin saavuttaneet sovittelumenettelyssä ja kolmen toimielimen välisessä menettelyssä loppusuoran, ja kuten on jo huomautettu, sovittelua edellyttänyt ongelma ei koskenut aineita vaan tuotteita, jotka saattavat sisältää näitä aineita. Sovittelumenettelyn ainoassa kiistakysymyksessä saavutetun sopimuksen perusteella edellytetään, että komissio antaa mahdollisimman nopeasti lainsäädäntöehdotuksen, jossa kielletään syöpää tai perimän muutoksia aiheuttavia tai lisääntymiselle vaarallisiksi luokiteltavia aineita sisältävät tuotteet (nimenomaan tuotteet). Kuten esittelijä on painottanut, on kuitenkin oltava tieteellistä näyttöä siitä, että näistä tuotteista vapautuu kyseisiä aineita ja että suuri yleisö näin altistuu edellä mainituille riskeille. Siksi valiokunta pitää saavutettuja tuloksia parlamentin kannalta tyydyttävinä ja suosittelee parlamentille mietinnön hyväksymistä.
costep_2003-05-13_2_107	Arvoisa puhemies, hyvät parlamentin jäsenet, 7. toukokuuta eräs komission jäsen, joka ei ole tänään läsnä parlamentissa - mistä olen pahoillani, sillä olisin kerrankin halunnut onnitella komission jäsentä - totesi, että olemme kehittäneet eläinten tartuntatautien torjumiseksi huipputason järjestelmän ja perustaneet eläinlääketieteen asiantuntijoiden komitean, joka vahvistaa jokaisessa jäsenvaltiossa noudatettavat säännöt, mutta ihmisten terveyden alalla meillä ei ole mitään sananvaltaa. Toistan, meillä ei ole tässä asiassa mitään sananvaltaa. Sattumoisin komissiolla ei myöskään ole toistaiseksi ollut mitään sanomista tästä asiasta parlamentissa. Tämä järjetön tilanne ilmentää kuitenkin näitä aikoja. Olen yhtä mieltä muutamista jäsen Mussan juuri esittämistä huomautuksista, mutta meidän on muistettava, että Antonio, sinä vaadit monien muiden parlamentin jäsenten tavoin samalla myös rakenneuudistuksia, sairaalarakenteiden ja jopa tieteellisten rakenteiden uudistamista. Rakenneuudistuksista on ensin äänestettävä, ne on hyväksyttävä ja sen jälkeen ne voidaan panna täytäntöön; sen jälkeen tulevat lahjukset ja muut asiaan liittyvät. Meillä on kuitenkin oltava suuntaviivat. Tänään tarkasteltavaan aiheeseen liittyy kuitenkin eräs näkökohta, joka koskee kaupan erioikeuksia, joilla on toisinaan sama asema tässä kysymyksessä kuin poliittisilla ja järjestelmään liittyvillä eduilla on kommunistisissa tai totalitaarisissa valtioissa -kutsukaamme niitä kommunistisiksi valtioiksi. (On olemassa joitakin fasistisia ja natsilaisia muunnelmia, mutta pohjimmiltaan kyse on samasta asiasta). Meitä uhkaa itse asiassa kontrolloimattomien zoonoosien puhkeaminen: toisin sanoen taudit voivat siirtyä eläimistä ihmisiin. Euroopan - omien maittemme - kansanterveyteen kohdistuu yhä suurempi, äärettömän vakava uhka, sillä maailmanlaajuistuminen voimistuu entistä enemmän ja tiheästi asuttujen alueiden määrä kasvaa. Eurooppa on kärsinyt useiden kuukausien ajan ortomyksoviruskannoista, jotka aiheuttavat - toistan, jotka aiheuttavat parhaillaan, toisin sanoen juuri nyt, arvoisa neuvoston puheenjohtaja - äärettömän vaarallisia lintuinfluenssapesäkkeitä. Euroopassa on tällä hetkellä muutamia erittäin vaarallisia lintuinfluenssapesäkkeitä, joiden vaarallisuutta usein vähätellään. Miksi näin tehdään? Jotta emme pysäyttäisi valtavaa elintarviketuontien virtaa. Rokotusten käyttöönottamisella olisi tietenkin vaikutuksia näiden elintarvikkeiden vientiin. Siksi päätimme hävittää taudin teurastamalla maatilojen koko karjan - yksistään Alankomaissa ja Belgiassa hävitettiin 25 miljoonaa eläintä! On totta, että nämä eläimet maksavat meille dollarin päivässä - tällaista summaa emme maksa aina edes työttömillemme - mutta myös teurastuksia varten myönnetään tukea. Meiltä puuttuu siten erityistietämys - useiden vuosien jälkeen en ole vieläkään varma, mikä ero on hiv:llä ja aidsilla. Voimme vain sanoa, että tartuntatautien asiantuntijat pelkäävät syksyllä tartuntatautien räjähdyksenomaista kasvua, joka ylittää tavanomaisen kausivaihtelun rajat. Haluaisin korostaa, että yksistään Italiassa Espanjan tautiin kuoli 600 000 ihmistä - yhtä paljon kuin jossakin maailmansodassa. Olkaa tarkkaavaisia! Tämä ei ole Eurooppaa, vaan Euroopan puutetta.
costep_2003-06-03_2_173	Arvoisa puhemies, arvoisa komission jäsen, hyvät parlamentin jäsenet, vaikka uudistusehdotukset olisivat kuinka kattavia tahansa, ne eivät koskaan täytä Euroopan erilaisten viljelyjärjestelmien vaatimuksia. Siksi olikin väistämätöntä, että keskustelu muodostuisi kiivaaksi ja muuttaisi luonnettaan parlamentin jäsenten esittämien erilaisten näkökulmien mukaan. Siirryn heti käsittelemään asiaa, joka minua kiinnostaa. Olen kotoisin vuoristoalueelta, ja haluan välittää tähän keskusteluun vuoristoalueilla asuvien ja työskentelevien ihmisten mielipiteet. Tuemme siirtymistä markkinakeskeisyydestä, toisin sanoen tuotantokeskeisyydestä, tilakeskeisyyteen, ja tuemme myös ehdotusta, jonka mukaan mukauttamisen ansiosta kertyneet säästöt ohjataan maaseudun kehittämiseen. Vaikka olemme nähneet lukuisia esimerkkitapauksia haluttomuudesta ratkoa vuoristoalueita koskevia ongelmia ja vaikka vuoristoalueita ei mainita lainkaan tässä uudistuksessa, tulevaisuus näyttää valoisalta. Vihdoinkin - ensimmäistä kertaa - suhtaudutaan vakavasti monille epäsuotuisille reuna-alueille välttämättömään monitoiminnallisuuteen. Monitoiminnallista maataloutta on harjoitettu aina vuoristoalueilla, joilla maanviljelijöiden on ensisijaisen toimintansa lisäksi valvottava metsätalouden kehittämistä ja vesistöjä, huolehdittava eläinten terveydestä ja suojeltava ympäristöä maatalouden ja matkailun etujen mukaisesti. Tämä tarkoittaa myös, että on varmistettava mahdollisimman huolellisesti sellaisten alueelle tyypillisten tuotteiden ja kapean alan tuotteiden laadukkuus, jotka ovat jo jonkin aikaa menestyneet erittäin hyvin ja olleet tuottavia markkinoilla. Näin voitaisiin saada yksi jos toinenkin nuori maanviljelijä jäämään vuoristoalueille. Tämä ei kuitenkaan riitä. Monitoiminnallinen maatalous tuo alueelle lisäarvoa, ja siksi olisi oikein maksaa siitä asianmukaisesti. Heinän niittämisestä myönnettävät naurettavat tuet eivät riitä. Vuoristoalueilla työskenteleville ja siellä yleishyödyllisiä palveluja tarjoaville henkilöille on järjestettävä kunnolliset ja vakiintuneet lisätulot. Muutoin jo alkanut joukkolähtö jatkuu, mistä on välttämättömänä seurauksena vuoristoalueiden autioituminen.
costep_2003-06-03_2_80	Arvoisa puhemies, viime yönä näin unta, että Italian, Ranskan, Saksan ja Portugalin valtionvarainministerit sekä muiden maiden valtionvarainministerit sanoivat minulle: Näettekö nyt, Fatuzzo? Makrotaloudellista rahoitusapua käsittelevässä Belderin mietinnössä esitetään avun myöntämistä niille valtioille, jotka tarvitsevat rahaa talousarvioonsa. Voiko siis valtiontalouden alijäämä ollakin hyvä asia? Miksi emme tekisi samaa täällä Euroopassa? Mehän voisimme palkita niitä, joiden talous on alijäämäinen ja rangaista niitä valtioita, jotka onnistuvat saamaan taloutensa tasapainoon. Tämän kysymyksen jätän parlamentin pohdittavaksi.
costep_2003-09-24_3_9	Arvoisa puhemies, antamalla Euroopalle perustuslakitekstin, jota voidaan tehokkaasti hyödyntää tulevaisuutemme rakentamisessa, valmistelukunta on saattanut päätökseen merkittävän työn. Tätä työtä on suojeltava panettelijoilta ja vastustajilta, mutta sitä on myös kehitettävä edelleen - ei ole totta, että tämä olisi mahdotonta - ja meidän on hylättävä niiden henkilöiden esittämät teoriat, jotka eivät halua muuttaa mitään, tai muuten kaikki tähän mennessä tehty työ on ollut turhaa. Tuen mietintöä ja näin ollen myös Romano Prodin ennakoivaa kantaa. Prodi ymmärtää tekstin arvon mutta on myös tietoinen rajoituksista ja riskeistä, joita se saattaa aiheuttaa. Tarkemmin sanottuna haluan mainita korjaukset, jotka mielestäni ovat tarpeellisia ja mahdollisia. En tarkoita puutteellista sisältöä tai puutteellisia sosiaalisia oikeuksia, jotka, kuten tiedämme, ovat tulos toimielinten tämänhetkisestä erityisestä tasapainosta. Ei ole esimerkiksi sattuma, että sodanjälkeisen Italian mahtavan perustuslain laatineen parlamentin puhemies oli kommunisti, Umberto Terracini, kun taas valmistelukunnan puheenjohtaja on erittäin kunnioitettu ja erittäin maltillinen Valéry Giscard d'Estaing. Tästä syystä viittaan kysymyksiin, jotka ovat puhtaasti institutionaalisia. Ensinnäkin se, että neuvostolla olisi kiertävän puheenjohtajuuden sijaan kokopäiväinen puheenjohtaja, jonka toimikausi kestää pitkään, johtaisi tehtävien päällekkäisyyksiin komission puheenjohtajan kanssa, jolloin näiden kahden tehtävän välillä olisi ristiriita, joka lamaannuttaisi ja hankaloittaisi kyseisten toimielinten toimintaa. Toiseksi yksimielisyyspäätösten edellyttäminen on lopetettava kaikilla aloilla, koska veto-oikeus voi milloin tahansa keskeyttää kaikenlaisen innovoinnin. Kolmanneksi meillä on oltava yksi yhteinen ulkopolitiikka ja sen rinnalla Euroopan sotilaalliset valmiudet, joilla korvataan Nato. Tällöin meillä olisi itsenäisen aseman lisäksi myös vakauttava asema nykyisen, maailmaa uhkaavan yksipuolisen ja imperialistisen mahdin rinnalla.
costep_2004-11-16_1_120	Puhun uuden italialaisen sosialistipuolueen edustajana. Neuvosto äänesti 5. kesäkuuta 2003 yksimielisesti poliittisten pakotteiden määräämisestä Kuuban hallitukselle, kun 75 toisinajattelijaa oli asetettu syytteeseen ja kolme kansalaista oli tuomittu kuolemaan heidän yritettyään paeta Yhdysvaltoihin. Valitettavasti tämä seikka sopii yleiseen kuvaan jatkuvasta ja toistuvasta perusoikeuksien loukkaamisesta ja kieltämisestä Kuubassa, minkä myös COLAT äskettäin vahvisti. Fidel Castron hallinto, joka on pahoissa vaikeuksissa kasvavan sisäisen ja kansainvälisen paineen vuoksi, sortaa ja tukahduttaa entistä tehokkaammin erityisesti nuorta sukupolvea, joka unelmoi tulevasta vapaudesta, todellisesta demokratiasta ja kehityksestä, uudesta ja avoimesta näköpiiristä, mikä ei sovi nykyiseen vallalla olevaan kommunistiseen valtajärjestelmään. Jatkakoon Eurooppa siis sillä vakaalla tiellä, jolle se on lähtenyt, ja kiinnittäköön kuitenkin erityistä huomiota siihen, että jatkossa vältetään kaikin keinoin väestöön kohdistuvat kielteiset seuraukset, jotta luotaisiin pohja tuloksekkaalle, uudistuneelle ja kaunattomalle vuoropuhelulle Kuuban kansan ja Euroopan kesken Fidel Castron jälkeisenä aikana. Vetoan Kuuban ystäviin, kuubalaisten ystäviin, kaikkien diktaattorien vihollisiin!
costep_2005-06-06_1_122	Arvoisa puhemies, arvoisa komission jäsen, hyvät parlamentin jäsenet, maaseudun kehittämispolitiikka on innovatiivisin osa yhteisön uutta maatalouspolitiikkaa, ja on erittäin tärkeää, ettei tätä kunnianhimoisinta haastetta maaseutualueidemme tulevaisuudelle uhrata EU:n talousarviossa. Maaseudun kehittämiseen myönnettyjen määrärahojen leikkaaminen tarkoittaa resurssien vähentämistä elintarviketurvallisuudesta, ympäristönsuojelusta ja toimista, joilla parannetaan maaseudun tilaa ja tuotteiden laatua sekä luodaan uusia työpaikkoja. Maatalouden ja maaseudun kehittämisen valiokunnan hyväksymässä mietinnössä annetaan paljon painoarvoa nuorille viljelijöille tarkoitettuihin tukitoimiin. Nuoria viljelijöitä pitäisi kannustaa jäämään maaseudulle ja harjoittamaan maanviljelystä kilpailukykyisellä ja kestävällä tavalla. Jäsen Schierhuberin ponnistelut maaseudun kehittämiseen myönnettävän rahoituksen säilyttämiseksi ansaitsevat kiitosta, mutta kolmen toimintalinjan vähimmäisrahoitusosuuksien supistaminen huolestuttaa meitä. Olisi ollut tarkoituksenmukaisempaa säilyttää komission ehdotus, sillä rahoitusosuuksien supistaminen tarkoittaa, että jäsenvaltioille annetaan enemmän harkintavaltaa varojen hallinnassa, mikä taas merkitsee heikompaa ja tehottomampaa EU:n politiikkaa. Katsomme lisäksi, että Leader-ohjelman osalta olisi säilytettävä komission ehdotus, jolla perustetaan Leader-vararahasto niitä jäsenvaltioita varten, joiden menot ovat alhaisempia, jotta voidaan tehostaa ja palkita parhaita hankkeita. Lisäksi on erittäin tärkeää, että kansalliset toimintasuunnitelmat ovat yhteisön strategisten tavoitteiden mukaisia, ja kumppanuuksien vahvistaminen on keskeinen väline näiden tavoitteiden saavuttamisessa. Lopuksi totean, että maaseudun kehittämispolitiikan muuttaminen aidoksi aluepolitiikaksi edellyttää, että maaseudun kehittämispolitiikka vastaa ja on osa yhteisön muita aloja koskevaa politiikkaa. Maaseudun kehittämispolitiikkaan liittyy Lissabonin ja Göteborgin strategioiden keskeisiä elementtejä, joita emme voi hylätä, jos toivomme elvyttävämme Euroopan, sen tavoitteet ja arvot.
costep_2005-11-30_1_205	Arvoisa puhemies, hyvät kollegat, sähköisen viestinnän markkinoiden sääntelystä laadittu 10. raportti on alalle hyvin tärkeä asiakirja, sillä se tarjoaa objektiivisen ja perusteellisen analyysin markkinoiden trendeistä sekä teknisen että taloudellisen kehityksen kannalta että niiden toimenpiteiden kannalta, joiden tarkoituksena on edistää kilpailua. Haluan vilpittömästi kiittää jäsen Toiaa hänen erinomaisesta työstään. Olen hänen kanssaan samaa mieltä siitä, että tieto- ja viestintätekniikka on erittäin tärkeä ala sekä yhteisön taloudelle että yksittäisille maille, sillä sen vaikutus työllisyyden kasvuun ja viestintää parantavien ja nopeuttavien uusien tekniikoiden kehittämiseen on huomattava. EU:n lainsäädännöllä on säänneltävä tuottajan ja käyttäjän välisiä suhteita ja taattava, että digitaalitekniikka on kaikkien ulottuvilla, että hallitukset investoivat enemmän infrastruktuuriin ja ennen kaikkea että kilpailu pysyy vapaana ja terveenä. Näin varmistetaan, että palvelujen laatu paranee ja hinnat muuttuvat yhä edullisemmiksi. Mietinnössä käsitellään viittä eri aihetta. Ensimmäinen aihe on kansainvälisten verkkovierailupalvelujen parantaminen alentamalla hintoja ja lisäämällä hinnoittelun ja sopimusten laatimisen avoimuutta. Toinen aihe on sellaisten selvien puitteiden luominen, joiden avulla voidaan säännellä Euroopan komission ja Euroopan sääntelyviranomaisten ryhmän välisiä suhteita, lisätä kansallisten viranomaisten vastuuta ja osallistumista - mikä palauttaisi kilpailukyvyn - sekä tarjota parempia kannustimia investointeihin erityisesti uusilla markkinoilla. Kolmas aihe on siirtojohtojen määrän lisääminen, jotta laajakaistayhteys tulee kaikkien ulottuville, ilman alueellisia rajoituksia ja mahdollisimman nopeasti. Neljäs aihe on käyttäjien terveyden suojelu, kuten Euroopan kansanpuolueen (kristillisdemokraatit) ja Euroopan demokraattien ryhmän esittelijä on perustellut. Ryhmä antaa täyden tukensa esittelijälle, jäsen Toialle, ja toivoo, että Euroopan parlamentti hyväksyy hänen mietinnössään esitetyt suositukset. Haluan lopuksi onnitella jäsen Readingiä työstä, jota hän on tehnyt ja tekee tulevaisuudessakin tutkimusta koskevaa mietintöään varten. Euroopan kansanpuolueen (kristillisdemokraatit) ja Euroopan demokraattien ryhmä antaa mietinnölle täyden tukensa.
costep_2006-02-15_1_46	Arvoisa puhemies, Iranin arvioidaan saavan ydinaseita haltuunsa 3-10 vuoden kuluessa, mutta tämän kehityksen pysäyttäminen saattaa olla mahdotonta jo paljon aikaisemmin. Iranin ydinvoimakysymyksen käsittelyä on vaikeuttanut entisestään Irakin sota, joka oli katastrofi ja saattaa sen lisäksi osoittautua geopoliittisesti typeräksi toimeksi. Iranin hallinnon ei saa antaa kehittää ydinaseita. Kyseessä on uskonnollinen fundamentalistinen, raakalaismainen, terrorismimyönteinen ja juutalaisvastainen hallinto. Maailma tottui demokraattisen lännen ja kommunistisen idän ydinaseita koskevaan pattitilanteeseen kylmän sodan aikana, mutta siinä vastakkainasettelussa katastrofi vältettiin, koska molemmat osapuolet toimivat viime kädessä järkevästi. Iranin uskonnolliset fundamentalistit eivät toimi järkevästi. Iranilainen ydinase saattaisi osoittautua maailmanhistorian suurimmaksi itsemurhapommiksi. Tässä tilanteessa kaikki vaihtoehdot ovat vaarallisia, mutta kaikkein vaarallisin vaihtoehto on olla tekemättä mitään.
costep_2006-06-15_1_117	Arvoisa puhemies, arvoisat komission jäsenet, hyvät kollegat, viinin hallintokomitean kokouksessa päästiin sovintoon asetusten (EY) N:o 1622/2000, N:o 884/2001 ja N:o 753/2002 muuttamisesta. Tarkoituksena on sallia puulastujen käyttö viinin vanhentamismenetelmänä. Halusin esittää suullisen kysymyksen tämän viinintuotantomenetelmän hyväksyttävyydestä. Kysymystäni tuki yli 40 kollegaa, joita haluan kiittää. Minusta parlamentin on saatava ilmaista mielipiteensä asiasta, joka on ulkonaisesti tekninen mutta johon liittyy tosiasiassa muutamia tärkeitä seikkoja, jotka koskevat eurooppalaisen viinin laatua ja tulevaisuutta. Ehdotusta yritettiin perustella sillä, että meidän olisi toimittava samoin kuin Euroopan ulkopuolisissa maissa, joissa menetelmä on jo sallittu. Mietin kuitenkin, eikö eurooppalaisen viinin omintakeinen luonne ja vahvuus maailmanmarkkinoilla perustu juuri korkeaan laatuun ja perinteisten menetelmien vaalimiseen. Onko komissio arvioinut ehdotuksen vaikutuksia laatuviineihin? Mitä toimenpiteitä se aikoo toteuttaa menetelmän kieltämiseksi ainakin laatuviinien tuotannossa? Onko komissio sitä mieltä, että menetelmän käytön mainitsematta jättäminen päällysmerkinnöissä olisi avoimuutta koskevien suuntaviivojemme mukaista? Mitä tapahtuu WTO:n neuvotteluissa, jos nostamisen sijaan viinintuotantomenetelmiin liittyviä standardeja lasketaan? Olisin kiitollinen komissiolle, jos selvittäisi ystävällisesti näitä seikkoja hieman, etenkin kun viinialaa ollaan uudistamassa WTO:ssa.
costep_2006-10-24_9_15	Arvoisa puhemies, hyvät kollegat, olen kiitollinen jäsen Romagnolille teknisestä tuesta, jonka ansiosta voin antaa äänestysselityksen Graça Mouran Kulttuuri-ohjelman perustamisesta laatimasta mietinnöstä. Äänestin mietinnön puolesta, koska olen toiveikas Euroopan unionin tulevaisuuden suhteen. Haluan kuitenkin korostaa, ettei kulttuurista ole tietoakaan, kun Italiassa Prodin johtama sosialistien ja kommunistien muodostama hallitus on päättänyt budjettilain 85 artiklan 6 kohdan mukaisesti vähentää osan Sveitsissä työskennelleiden 500 000 italialaisen eläkeläisen eläkkeistä. Hallitus on näin sivuuttanut Italian korkeimman oikeuden tuomion, jossa todetaan, että kyseisillä eläkeläisillä on oikeus nelinkertaiseen eläkkeeseen heidän nykyiseen eläkkeeseensä verrattuna. Tämä ei ole oikeudenmukaista, ja toivon, että kulttuuri tarkoittaa myös eläkeläisten oikeuksien kunnioittamista.
costep_2006-11-15_3_57	Arvoisa puhemies, hyvät kollegat, jotta Euroopan unioni voi edistää kasvua ja työllisyyttä, sen on laajennettava markkinoita ja poistettava palvelualalla esiintyvä liiallinen byrokratia. Tämä ei saa kuitenkaan heikentää työntekijöiden oikeuksia eikä aiheuttaa hyväksikäyttöä tai sosiaalista polkumyyntiä. Vaikka parlamentissa käydyn kiivaan taistelun jälkeen joukko alkuperäisen direktiivin soveltamisalaan kuuluneita sosiaalisesti tärkeitä palveluja on jätetty pois, teksti, josta pian äänestämme, on edelleen epäselvä, eikä siinä tehdä vieläkään selkeää eroa direktiivin sekä työlainsäädännön ja kansallisten sosiaalisten takeiden välillä. Tämänaamuisista vakuutteluista huolimatta vaadimme edellä mainitsemieni syiden perusteella, että direktiivin tosiasiallisen täytäntöönpanon yhteydessä kunnioitetaan kansallisia sovittelukäytäntöjä eikä jätetä alakohtaisia työehtosopimuksia huomiotta. Vaadimme ennen kaikkea, että direktiivin soveltamista valvotaan tarkasti, jotta työntekijöiden ja kuluttajien suojelua sekä työterveyttä ja -turvallisuutta koskevia säännöksiä ei rikota.
costep_2006-12-12_18_38	Televisio ilman rajoja -direktiivistä toimitetun äänestyksen tulos osoittaa parlamentilta suurta kypsyyttä. Jäsen Hieronymin, kaikkien lausuntojen valmistelijoiden, neuvoston ja komission erinomaisen työn ansiosta direktiivi tarjoaa todellakin tehokkaan työkalun, jolla voidaan parantaa unionin audiovisuaalialan kilpailukykyä. Siinä jätetään kohtuullinen liikkumavara yksityiselle rahoitukselle - tämä ei ole mitään uutta, sillä audiovisuaalipalvelut elävät mainonnasta - mutta taataan asianmukainen suojataso kuluttajille ja ennen kaikkea yhteiskunnan haavoittuvimmille jäsenille, kuten lapsille ja vammaisille. Olisin kuitenkin halunnut rohkeampaa lähestymistapaa esimerkiksi tuotesijoitteluun. Yhdyn niihin, jotka haluavat turvata kirjoittajien luovuuden ja riippumattomuuden sekä tuotantojen laadun, mutta minun on huomautettava, että vuonna 2007, kansainvälisillä markkinoilla, tämä käytäntö on todellisuutta ja että tämän tosiasian kieltäminen merkitsee altistumista kilpailukyvyn, rahoituksen ja markkinakiintiöiden menettämiselle. Toivon, että jäsenvaltioiden enemmistö osoittaa enemmän rohkeutta ja ennakkoluulottomuutta kuin toimielimemme ovat tähän mennessä osoittaneet.
costep_2007-02-14_11_22	Arvoisa puhemies, arvoisa komission jäsen, hyvät kollegat, tämä mietintö on parlamentille ansioksi useammastakin syystä. Kuten ensinnäkin on jo todettu, talous-, sosiaali- ja ympäristöpolitiikan erottamaton yhteys ei tule enää ilmi ainoastaan kuluneissa toteamuksissa, vaan se voidaan havaita nyt myös käytännössä. Tämän muutoksen huomaa jo vertailemalla otsikkoa ja sisältöä. Mietinnössä todetaan aivan selvästi, että tämä on ollut jo pitkään yhteisön toimielinten suunnitelmissa. Sosiaali- ja ympäristöasiat on sisällytettävä talouspolitiikan suuntaviivoihin, koska ne ovat niiden tärkeimmät näkökohdat. Kyse ei ole vain siitä, että kolme tasaveroista alaa yhdistetään mahdollisimman hyvin, vaan siitä, että talouskehityksen myönnetään perustuvan sosiaaliseen yhteenkuuluvuuteen ja valppauteen ympäristöasioissa. Toiseksi tietyillä aloilla, kuten tutkimuksen ja kehityksen, energian ja ympäristön aloilla, on toteutettava toimia, koska kilpailukyky edellyttää yhteensovittamista. Lisäksi tarvitaan täsmällisiä tavoitteita, jotka koskevat täystyöllisyyden ja laadukkaiden työpaikkojen luomista, ihmisarvon ja turvallisuuden takaamista työssä ja sekä työntekijöiden että työntekijöiden esittämien joustavuusvaatimusten käsittelemistä sellaisten toimien avulla, joiden tavoitteena on paitsi sovittelu myös työntekijöiden uudelleen sijoittaminen. Koska koordinointimenetelmällä voidaan saavuttaa hyödyllisiä tuloksia, hyvien käytäntöjen lisäksi on tuotava esiin ja vaihdettava kokemuksia myös esteistä, vaikeuksista ja huonoista tuloksista. Yhdenmukaistamistoimissa tarvitaan aina erityistä tarkkuutta, sillä asiayhteydet ja oikeusjärjestelmät on tärkeää ottaa huomioon. Ne voivat vaikuttaa samanlaisilta, mutta niissä on edelleen omat erityispiirteensä. Paitsi ehdotuksen myös täytäntöönpanomenettelyn ja vaikutusten ymmärtäminen helpottaa kuitenkin kaikkien työtä EU:n, jäsenvaltioiden ja alueiden tasolla. Lopuksi totean, että kansallisissa päätöksissä on puolestaan sovellettava yhdennettyä, monialaista lähestymistapaa ja että kansallisissa talousarvioissa on otettava huomioon etukäteen sovitut suunnitelmat ja painopisteet.
costep_2007-04-25_3_14	Arvoisa puhemies, hyvät kollegat, hyväksyn Swobodan mietinnön kokonaisuudessaan. Täyskäännös Haagin tuomioistuimen yhteistyöasiassa oli varmasti merkittävä, mutta Kroatian hallituksen ja kaikkien poliittisten puolueiden on työskenneltävä tehokkaammin yleisen mielipiteen muokkaamiseksi, jotta kansallismieliset vaatimukset saadaan kerta kaikkiaan loppumaan. Kannatamme Kroatian tulevaa liittymistä, koska haluamme, että maa vakiinnuttaa jäsenyytensä Euroopan unionissa ja jakaa EU:n arvot ja politiikan myös Länsi-Balkanin vakauttamiseksi. Tämä on Italian mielestä perustavan tärkeää. Tältä osin tuskallisten arpien repiminen auki ei ole järkevää. Sen sijaan me haluamme kannustaa mietinnössäkin esille otettua laajakantaista totuus- ja sovintoprosessia, jossa ovat mukana kaikki asianosaiset osapuolet, siis Kroatia ja muu Balkan. Oikeutettuihin vaatimuksiin, jotka koskevat Kroatian vähemmistöjä, kuten italiankielistä vähemmistöä, on vastattava täysin kansainvälisen lain ja yhteisön koko lainsäädännön mukaisesti, kuten meneillään olevissa neuvotteluissakin edellytetään. Vähemmistöjen täysimääräinen kotouttaminen kaikilla elämänaloilla on yhä perustava tavoite. Seuraamme neuvotteluja eritoten tämän vuoksi.
costep_2007-09-05_2_28	Arvoisa puhemies, arvoisat kollegat, minusta tämä keskustelu antaa meille tilaisuuden paitsi tilanteen kartoittamiseen myös vaarallisten virhekäsitysten syntymisen estämiseen. Ensimmäinen virhekäsitys: keskustelemme terrorismin, emme islamin, vastaisesta strategiasta, joten terrorismin syiden rajaaminen ainoastaan islamilaisesta fundamentalismista johtuviksi olisi melko pinnallinen ja yksinkertaistava tulkinta. Olenkin huolissani muutamasta täällä juuri kuulemastani ilmauksesta: moskeijat tuovat sodan yhteiskuntiimme! Onpa yleistävä, voimakas ja tökerö ilmaus. Ajatellaanpa, että Turkissa joku kansanedustaja julistaisi Turkin parlamentissa, että ”kristilliset kirkot tuovat sodan yhteiskuntaamme”. Mikä mahtaisi olla parlamenttimme närkästynyt reaktio? Haluaisin myös esittää ehdotuksen komission jäsenelle Frattinille: tiedämme, että lainvalvontatyö on elintärkeää, yhtä tärkeää kuin ennaltaehkäisy. Tilannekartoitusta ei kuitenkaan mielestäni pitäisi tehdä terrorismista epäiltyjen pidätysten vaan terrorismista todella tuomittujen perusteella. Olisi tarpeen seurata ja tutkia sitä, kuinka monta terrorismista epäiltyä henkilöä maissamme on viime vuosina pidätetty ja lopulta vapautettu. Olemme saaneet neuvostolta muutamia, osittain puolueellisia vastauksia. Haluaisin keskittyä kolmeen kohtaan, jotka vaativat perusteellista tarkastelua. Emme ole täysin selvillä siitä, mikä parlamentin roolin pitäisi olla tai millä tavoin se tulisi tosiasiassa yhdistää Euroopan unionin strategiaan. Kuten muut kollegat ovat huomauttaneet, komission varapuheenjohtajan, kansalaisvapauksien valiokunnan puheenjohtajan ja neuvoston kokoontuminen kerran puolessa vuodessa ei mielestämme riitä. Mielestämme tarvitaan laadukasta ja tiivistä yhteistyötä, joka ei voi rajoittua näihin muodollisiin ja rituaalinomaisiin tapaamisiin. Euroopan unionin terrorismin torjunnan koordinaattorin tehtävän kohtalo on vielä auki. On sanottu, että koordinaattorin tehtävänä on ennen kaikkea laatia strategisia arvioita ja levittää tietoa. Kun valiokuntamme sai tilaisuuden keskustella De Vriesin kanssa, tuolloin myönnettiin, että koordinaattorin tehtävältä puuttuvat täysin sisältö ja välineet. Näin ollen minusta mikään ei voi olla vahingollisempaa kuin institutionaalinen toimi, jolta puuttuvat toiminnan välineet. Arvoisa puhemies, emme ole selvillä myöskään puheenjohtajavaltio Portugalin kannasta euroatlanttisessa yhteistyössä. Haluan palata hyvin yksinkertaiseen ja vilpittömään pyyntöön, joka sisältyi kysymykseemme, joka kuuluu seuraavasti: ”Harjoitetaanko yhteistyötä Euroopan unionista tehdyn sopimuksen 6 artiklan mukaisin menettelyin, kuten parlamentti suositteli CIA-tutkimuksen päätyttyä”. Haluamme selkeän vastauksen! Yhteinen strategia on järkevä, jos siinä otetaan täysin huomioon kansalaisten perusoikeudet, mitä aina ei ole tehty. Kannatamme komission varapuheenjohtajan Frattinin aloitetta kyselylomakkeen jakamisesta Euroopan unionin jäsenvaltioille, jotta tiedämme, millaisia välineitä ne ovat kehittäneet ja millaisia tuloksia välineillä on saatu aikaan myös kansalaisten perusoikeuksien kunnioittamisen saralla. Tosin tässä suhteessa haluamme ilmoittaa, että parlamentti aikoo panna alulle CIA-tutkintavaliokunnan päätelmien seurannan ja esittää muodollisen kysymyksen siitä, mihin jatkotoimiin neuvosto ja komissio ovat ryhtyneet mietinnöissä esitettyjen usein pyyntöjen johdosta. Arvoisa puhemies, yhteenvetona voinen todeta, että terrorismin vastainen taistelu kaipaa korkean tason sosiaalista konsensusta ja että on syytä valvoa Euroopan unionista tehdyn sopimuksen 6 artiklan periaatteiden noudattamista. Konsensus voidaan taata ainoastaan väärinkäytöksiä ja yksinkertaistuksia välttämällä.
costep_2008-01-16_15_44	Arvoisa puhemies, hyvät parlamentin jäsenet, haluan kiittää esittelijöitä heidän kattavista ja jäsennellyistä mietinnöistään ja haluan puhua lyhyesti yhdestä näkökohdasta. Georgiassa pidettiin vaalit, joiden sääntöjenmukaisuuden ETYJ vahvisti mutta Venäjä kiisti ja joissa kautensa päättävä presidentti Saakašvili valittiin uudelleen presidentiksi. Hän yritti lukemattomien vaikeuksien keskellä luoda maahan demokratiaa lakkauttamalla vanhan neuvostoajan jälkeisen diplomatian ja luomalla yhteyksiä länteen, Natoon ja Euroopan unioniin. Tämä avautuminen johti Putinin kostotoimiin. Putin on muun muassa aina kannattanut Etelä-Ossetian ja Abhasian itsenäisyysliikkeitä. Geopoliittisen tilanteen lisäksi Venäjän kanssa syntynyt kitka johtui selvästikin myös Georgian alueella sijaitsevista öljy- ja kaasuputkista, joiden tarkoituksena on kuljettaa öljyä ja kaasua Azerbaidžanista länteen. Kaukasian alueeseen vaikuttavat paitsi Armenian ja Azerbaidžanin välinen salakavala sota myös tšetšeenikysymys, Turkin ja Armenian välinen konflikti ja monet muut ongelmat. Katson, että strategisesti on erittäin tärkeää, että tällä alueella on demokraattinen maa, joka on liittolaisemme ja joka ennen kaikkea tarjoaa meille Venäjälle vaihtoehtoisen energialähteen. Siksi meidän pitäisi ryhtyä konkreettisiin toimiin tämän synergian lisäämiseksi.
costep_2008-01-23_6_26	Arvoisa puhemies, hyvät kollegat, kiitän energia- ja ilmastonmuutosta koskevan paketin esittelystä. Olemme paketin ensisijaisuudesta täysin samaa mieltä. Uusiutuvia energianlähteitä koskevassa direktiivissä ei mielestäni kuitenkaan korosteta riittävästi kiireellistä tarvetta kehittää teknologioita biomassan muuttamiseksi suoraan kaasuksi. Tällaisia teknologioita voidaan soveltaa monella tavalla, erityisesti kokonaistehokkuuden parantamiseksi perinteisiin polttoaineisiin verrattuna. Toinen huomautus, jonka haluan esittää, liittyy hiilidioksidin varastointia koskevaan direktiiviin. Ensinnäkin rahoitustuki näyttää suosivan erityisesti hiili- ja öljyteollisuutta. Tällaista valintaa ei voida tukea ottaen huomioon, että energiantuotannossa syntyvän hiilidioksidin talteenotolle on useita eri vaihtoehtoja, kuten veden mikrolevien käyttäminen. Viimeinen huomio: jos meidän on pakko käyttää hiiltä, kehittäkäämme ainakin puhtaampaa ja tehokkaampaa teknologiaa sen muuttamiseksi kaasuksi. Luonnollisesti haluan tutustua kunnolla lopullisiin asiakirjoihin.
costep_2008-01-30_17_21	Kiitos, arvoisa puhemies. Tämä parlamentti on puhunut pitkissä keskusteluissa Israelin ja Palestiinan kysymyksestä liian monta kertaa. Meidän kuitenkin pitäisi tunnustaa, että objektiivisesti katsottuna se osa, jonka Euroopan unioni on onnistunut esittämään tähän saakka tämän tilanteen suhteen, on ollut kaiken kaikkiaan marginaalinen: niin monta julistusta, tahdonilmaisua, esitystä ja asiakirjaa, mutta tosiaan hyvin vähän johdonmukaisuutta tekojen osalta. Kävin äskettäin Palestiinassa ja huomasin kärsimyksen, pettymyksen ja alistuneisuuden ilmapiirin ihmisten keskuudessa, jotka ovat väsyneitä rikottujen lupauksien vuosiin: tilanne on pahenemassa, ja vakavana uhkana on, että palestiinalaisalueet ajautuvat Hamasin ääriainesten käsiin. Ilma on Palestiinassa raskasta, ja turvautuminen väkivaltaan tuntuu melkein väistämättömältä. Juuri nyt aika on todella loppumassa: joko Euroopalla on voimaa ja kykyä muuttaa tämän tilanteen suuntaa tai meidän, meidän kaikkien, on kannettava vastuu siitä, ettei ole tehty tarpeeksi pahimman torjumiseksi.
costep_2008-05-08_9_8	Arvoisa puhemies, hyvät kollegat, olen erittäin tyytyväinen antaessani äänestysselityksen teidän johtaessanne puhetta, arvoisa puhemies Luisa Morgantini, ja etenkin kun parlamentin jäsenet osoittavat taustalla suosiota. Omasta puolestani haluan todeta - tämä koskee minua henkilökohtaisesti yksityisenä parlamentin jäsenenä ja eläkeläisten puolueen edustajana - että äänestin edunvalvonnan sääntelystä laadittua mietintöä vastaan. Syy tähän on seuraava: olen pettynyt siihen, että muiden ihmisten ajatellaan itsestään selvästi vaikuttavan Euroopan parlamentin jäsenten päätöksentekoon ja että sääntelyä pidetään sen vuoksi tarpeellisena Totta kylläkin on, että päätöksentekooni on aina vaikuttanut vain ja ainoastaan Carlo Fatuzzo, eikä kukaan muu kuin Carlo Fatuzzo. Niinpä minusta on hyvin outoa, että tällainen mahdollisuus voidaan hyväksyä. Jos yleensä jotakin olisi tehtävissä tai pitäisi tehdä, jotta ymmärtäisimme paremmin asiakirjoja, joista äänestämme, meillä pitäisi olla käytettävissämme asiantuntijoita, jotka esittävät toisilleen vastakkaisia näkemyksiä, minkä jälkeen voimme käyttää päätöksenteossa omaa järkeämme. Arvoisa puhemies, päätän puheenvuoroni esittämällä itselleni ja teille seuraavan kysymyksen: kuka vaikutti edunvalvonnan sääntelyä koskevaan päätökseen? Ilmeisesti on olemassa edunvalvontaryhmä - edunvalvojien edunvalvontaryhmä - joka on vaikuttanut edunvalvontaa koskeviin sääntöihin!
costep_2008-06-05_2_36	Olen tyytyväinen Välimeren unionin perustamiseen, koska se auttaa meitä parantamaan ja tiivistämään suhteita Välimeren kumppaneihimme ja edistää keskinäistä tietoisuutta, kasvua, työllisyyttä ja koulutusta EU:ssa sekä 12 muussa Euroopan maassa. Rauhan ja demokratian edistäminen, maahanmuuttotarkastukset, taloussuhteet ja raaka-aineiden toimitukset ovat olleet historiallisesti maani Välimeren maihin liittyvän naapuruuspolitiikan keskeisiä kohtia. Bettino Craxi oli tässä suhteessa edelläkävijä. Välimeren unionin avulla voimme helpottaa koko alueelle tärkeiden rajatylittävien hankkeiden toteutusta. Näiden hankkeiden tarkoituksena on parantaa merten moottoriteitä, torjua meren saastumista, parantaa väestönsuojelua, luoda paremmin yhdennetyt energiamarkkinat ja kehittää uusia uusiutuvaan energiaan liittyviä tekniikoita. Välimeren unionin on osaltaan edistettävä demokratiaa ja ratkaistava Lähi-itää ja Länsi-Saharaa yhä horjuttavat konfliktit parlamentaarisen Euro-Välimeri-edustajakokouksen avulla niin, että edustajakokous on siinä täysipainoisesti mukana.
costep_2008-09-04_9_21	Arvoisa puhemies, äänestän tämän asiakirjan puolesta, mutta haluan huomauttaa, että se on ties kuinka mones teksti, jonka tämä parlamentti hyväksyy tukeakseen ihmisoikeuksien kunnioittamista tässä osassa maailmaa. Mikä vaikutus meidän julistuksillamme on? Ei juuri mitään, lukuun ottamatta poliittisen solidaarisuuden ilmaisua. Jos Eurooppa haluaa olla uskottava tässä asiassa, sen on puhuttava yhdellä äänellä ja asetettava kansainvälinen turvallisuus yksittäisten kansallisten etujen edelle. Mielestäni tämä on ratkaisevan tärkeää, jotta saadaan aikaan tasapaino kahden vaatimuksen välillä: palestiinalaisille vapaa ja itsenäinen valtio, israelilaisille varmuus elämisestä omalla alueellaan ilman hyökkäyksiä ja uhkia. Jos nämä kaksi näkökohtaa erotetaan toisistaan, uskottavan kannan ja pysyvän ratkaisun löytämisestä tulee melko hankalaa. Toivon, että tulevaisuudessa tämä Euroopan unionimme, jonka edun mukaista on saada aikaan rauha tässä meitä niin lähellä olevassa osassa maailmaa, pystyy omaksumaan tehokkaamman välittäjän roolin kuin tähän mennessä.
costep_2009-01-13_9_99	Arvoisa puhemies, hyvät naiset ja herrat, äänestin Hiltrud Breyerin kasvinsuojeluaineiden markkinoille saattamisesta laatiman mietinnön puolesta. Olen samaa mieltä tavoitteista ja päämääristä, joiden tarkoituksena on varmistaa korkeatasoinen ihmisten terveyden ja ympäristön suojelu. Euroopan unioni on aina antanut erityistä painoarvoa ympäristöön liittyville aiheille, ja tämä asetus on jälleen uusi strategia, jonka tarkoituksena on saavuttaa kyseinen tavoite. Olen myös vakuuttunut siitä, että on oikein säätää siitä, että eläimillä tehdään mahdollisimman vähän kokeita ja että niitä tehdään ainoastaan, jos niitä ehdottomasti tarvitaan ja että vaihtoehtoisten menetelmien käyttöä on edistettävä, jotta eläimet säästetään tarpeettomalta kärsimykseltä.
costep_2009-02-18_20_10	Arvoisa puhemies, hyvät kollegat, kannatan koko sydämestäni kaikkia aloitteita, joilla pyritään kehittämään Välimeren unionia. Tästä näkökulmasta katsottuna toivon, että Euro-Välimeri-alueen parlamentaarisen edustajakokouksen parlamentaarista roolia vahvistetaan muun muassa tukemalla edustajakokouksen suhteita Välimeren kumppaneihin ja tarjoamalla sille mahdollisuus tehdä suosituksia ulkoministerien kokouksille sekä osallistua tarkkailijana valtion- ja hallitusten päämiesten kokouksiin, ministerikokouksiin sekä korkeiden virkamiesten valmisteleviin kokouksiin. Haluaisin korostaa, että on tarpeen lujittaa Euro-Välimeri-investointi- ja kumppanuusvälineen roolia ja aloitteita ja luoda Euro-Välimeri-alueen investointipankki, jonka perustamisesta ilmoitettiin jokin aika sitten mutta jonka toteutus on yhä kesken. Tuen ehdotusta perustaa vastaavanlaisten Euroopan unionin toimielinten kaltainen Euro-Välimeri-alueen alue- ja paikalliskokous, jotta alueet ja kaupungit saadaan laajemmin mukaan työhön, sekä Euro-Välimeri-alueen talous- ja sosiaalikomitea työmarkkinaosapuolten ja kansalaisyhteiskunnan osallistumisen varmistamiseksi. Olen myös tyytyväinen ehdotukseen perustaa Euro-Välimeri-alueen energiayhteisö uusiutuvia energialähteitä ja energiainfrastruktuureja koskevien laajojen hankkeiden toteuttamiseen tähtäävän politiikan yhteydessä. Lisäksi toivon, että unioni tehostaa jatkuvasti rooliaan rauhan edistämisessä, konfliktien ratkaisemisessa, demokratian lujittamisessa, uskonnonvapauden puolustamisessa sekä terrorismin, huumausainekaupan, järjestäytyneen rikollisuuden ja ihmiskaupan torjunnassa. Lopuksi unioni ei voi pakoilla velvollisuuttaan toteuttaa asiaankuuluvien valtioiden kanssa yhteisiä toimia maahanmuuttopolitiikkojen ja muuttovirtojen hallitsemiseksi Välimeren alueella. Se ei voi enää keskittyä pelkästään turvallisuuteen, oikeusvaltioperiaatteeseen ja laittoman maahanmuuton hillitsemiseen, vaan sen on ennen kaikkea suunnattava huomionsa aktiiviseen politiikkaan, yhteisten sääntöjen luomiseen sekä suunniteltuun ja kestävään työllisyyteen.
costep_2009-02-18_27_5	Voittoa tuottamattomien ja voittoa tavoittelemattomien järjestöjen määrä kasvaa Euroopassa koko ajan. Tässä talous- ja finanssikriisissä, jonka vaikutukset sosiaalisella tasolla ovat vakavat, tuoton sijaan sosiaalisiin etuihin perustuvan talousmuodon vahvistaminen on strateginen valinta, joka antaa mahdollisuuden lieventää kriisin vaikutuksia ja jatkaa Lissabonin strategian kehittämistä toteuttamalla yhden sen keskeisimmistä tavoitteista eli yhteiskuntavastuun. Toiseksi osuus- ja yhteisötalous kykenee luomaan toimintaa paikallisesti, sillä se on luotettava kumppani julkishallinnoille, joiden on suunniteltava toimia yhteiskunnan heikoimmassa asemassa olevien tukemiseksi. Näin ollen on oltava tyytyväinen Euroopan parlamentin aloitteeseen tunnistaa lainsäädännön ja tilastotietojen tasolla organisaatiot, jotka toimivat ja ovat juurtuneet syvälle Euroopan rakenteisiin sen vuoksi, että ne kykenevät saavuttamaan sosiaalisia tavoitteita. Tämä on ruohonjuuritason näkemys, joka antaa perustavanlaatuisen panoksen Euroopan yhteiskuntamallia varten.
costep_2009-02-19_10_204	Arvoisa puhemies, kannatan Hanne Dahlin mietintöä ja tuen sitä, lainatakseni Euroopan unionin virallisten julkaisujen toimiston 1 artiklaa, toimielinten yhteisenä toimistona, jonka tavoitteena on varmistaa Euroopan yhteisöjen ja Euroopan unionin toimielinten julkaisujen julkaiseminen parhain mahdollisin edellytyksin. Yhdyn Hanne Dahlin esittämään vetoomukseen, jossa kehotetaan yhteisön toimielimiä muuttamaan toimielinten yhteisten elinten oikeusperustoja siten, että hallinnollinen ja poliittinen vastuu voidaan jakaa selkeästi, koska tällä hetkellä näitä on vaikea erottaa. Mielestäni tietojen käyttäminen on tärkein tapa tuoda Euroopan unionia lähemmäs kansalaisia ja tässä yhteydessä monikielisyyden on oltava tärkein väline virallisten julkaisujen toimiston tavoitteiden toteuttamiseen julkaisemalla virallista lehteä kaikilla Euroopan unionin virallisilla kielillä samanaikaisesti, jotta voidaan varmistaa, että kaikki ymmärtävät sen sisällön. Tämä periaate pitäisi laajentaa kattamaan kaikki virallisten julkaisujen toimiston suorittamat toimet.
costep_2009-03-09_15_12	Arvoisa puhemies, hyvät kollegat, meidän mielestämme tänä merkittävänä hetkenä - Tiibetin kansan kansannousun ja dalai-laman paon 50. vuosipäivänä - on hyvin tärkeää, että parlamenttimme ilmaisee näkemyksensä päätöslauselmassa eikä pelkästään keskustelussa. Tämä ei ole ensimmäinen kerta: tämä parlamentti on aina tukenut dalai-lamaa ja Tiibetin kansan vapautta, emmekä voi perääntyä nyt, etenkin, kun tilanne ei ole parantumassa. Tilanne huononee jatkuvasti, ja jopa aivan äskettäin Kiinan hallitus on uhkaillut meitä Tiibetin vapauden takia. Siksi minusta on ensiarvoisen tärkeää, että emme vain puhu, vaan teemme myös päätöksiä.
costep_2009-03-25_4_74	Olen äänestänyt SADC:n talouskumppanuussopimusvaltioiden sekä Euroopan yhteisöjen ja sen jäsenvaltioiden välisen väliaikaisen talouskumppanuussopimuksen tekemisestä laadittua päätöslauselmaesitystä vastaan. En usko, että talouskumppanuussopimuksesta on koitunut suurta hyötyä niille, jotka vievät AKT-maista Euroopan unioniin, koska Cotounoun kauppasopimukset raukesivat vuoden 2008 alussa, vaikka AKT-maiden tavarat voivat saapua EU:n markkinoille ilman, että niihin sovelletaan tullitariffeja tai kiintiöitä. Sopimuksella ei erityisesti auteta edistämään kyseisten valtioiden riippumatonta kehitystä, luomaan niitä valmiuksia, joiden avulla maat voivat tulevaisuudessa jatkaa kehittymistä ilman ulkopuolista apua. Mikä tärkeämpää, minusta tuntuu, että ne eivät täytä hyvää hallintoa, poliittisten kantojen avoimuutta ja ihmisoikeuksien kunnioittamista koskevia ehtoja, mitä ilman on olemassa vaara, että kyseisten valtioiden väestölle koituvat vahinko olisi suurempi kuin niiden saama apu.
costep_2009-03-25_9_19	Arvoisa puhemies, hyvät parlamentin jäsenet, () tyytyväisenä Valko-Venäjän uuteen halukkuuteen tehdä yhteistyötä Euroopan unionin ja kansainvälisen yhteisön kanssa. Me olemme hyvin varovaisia toimissamme presidentti Lukašenkan kanssa, mutta uusi suunta on tervetullut tämän suhteen. Me emme väsy muistuttamaan Valko-Venäjää siitä, että sen ihmisoikeuspolitiikkaa on muutettava kattavalla ja merkittävällä tavalla. Komissio voisi mielestäni vaatia Minskiltä selkeämpää ja johdonmukaisempaa käyttäytymistä yhden asian suhteen. Tarkoitan parin kuukauden vierailuja, joita kymmenet tuhannet valkovenäläislapset tekevät eurooppalaisiin perheisiin. Valko-Venäjän hallitus on suhtautunut vierailuihin jo vuosien ajan absurdilla, jopa käsittämättömällä tavalla. Se on useasti peruuttanut lasten vierailuja viime hetkellä, mikä loukkaa isäntäperheitä ja lyö jo lyötyjä lapsia, joista monet ovat vaikeista perheoloista tulevia orpoja ja jotka saavat kärsiä tilanteesta eniten. Meidän on saatava tähän tilanteeseen muutos mahdollisimman pian.
costep_2009-04-02_10_36	Arvoisa puhemies, neuvostototalitarismi ei vain vanginnut ihmisiä. Valitettavasti se vangitsi myös historian ja asiakirjansa. Miljoonia sivuja historiaa on kätketty salaisiin arkistoihin, jotka ovat edelleen Moskovassa. Kokonaiset junat kuljettivat miljoonia historiallisia asiakirjoja, jotkut oli varastettu saksalaisilta, mutta useimmat ryöstetty suoraan, tai kuten Italiassa, saatu kommunistipartisaaneilta. Haluaisimme päästä tutkimaan historiaamme. EU:n on vaadittava sitä, sen on onnistuttava siinä. Haluaisimme tutustua asiakirjoihin, joita ei voi tutkia: esimerkiksi italialaisten sotavankien joukkotuhosta. Heitä yritettiin aivopestä ja pidettiin ilman ruokaa, monia huonommissa olosuhteissa kuin natsien vankileireillä. He kuolivat kärsien tuhannella eri tavalla ja kidutuksen, myös psykologisen kidutuksen, seurauksena. Tekoon syyllistyi Neuvostoliiton kommunistien agitprop-koneisto, mutta valitettavasti myös italialaiset kommunistit.
costep_2009-05-05_11_47	Arvoisa puhemies, hyvät parlamentin jäsenet, komissio yhtyy kysymyksessänne esitettyyn kantaan. Toisin sanoen olemme sitä mieltä, että komission päätökset ovat selvästi johtaneet siihen, että Olympic Airlines- ja Olympic Airways Services -yhtiöiden tietyt liiketoiminnat myytiin hyvin järjestyneesti. Myynti on ollut kilpailu- ja liikennepolitiikan kannalta todella onnistunut. Alitalia käytti samaa mallia, jota voisivat käyttää kaikki vakavissa ongelmissa olevat lentoyhtiöt. Päätöksen seurauksena on siis luotu uusi lentoyhtiömalli, jonka pitäisi olla tulevaisuuden lentoyhtiö: ei enää valtionyhtiöitä vaan täysin yksityistettyjä yhtiöitä. Tätä työtä komissio on pyrkinyt tukemaan. Mielestäni myös muut lentoyhtiöt kannattavat yksityistämispyrkimystä. Mieleeni tulevat Austrian Airlines, Malev ja Czech Airlines. Perustamissopimuksen mukaisesti komission on kuitenkin suhtauduttava puolueettomasti valtion tai yksityisessä omistuksessa oleviin yrityksiin. Komissio kannattaa yhteisön ilmailualan yhdentämistä erityisesti nykyisen kriisin vuoksi, sillä katsomme alan olevan edelleen liian pirstaloitunut. Yhdentäminen ei saisi kuitenkaan estää kilpailua siinä määrin, että se heikentää sisämarkkinoiden tehokasta toimintaa. Keskittymän laajuudesta riippuen joko komissio tai toimivaltainen kansallinen viranomainen vastaa tässä tarkoituksessa toteutettujen keskittymien valvonnasta yhteisön lainsäädännön mukaisesti.
costep_2009-05-05_6_69	Äänestin mietinnön puolesta. Kun puhutaan energiankulutuspolitiikoista, Euroopan unionin olisi otettava tunnetun isobritannialaisen ekonomisti Nicholas Sternin lausunnot ohjenuoraksi tehdessään valintoja: on kannustavampaa investoida energiatehokkuuteen taantuman aikana ja silloin, kun öljynhinnat ovat korkeat. Investoiminen uusiutuviin ja muihin vähän hiilidioksidipäästöjä aiheuttaviin teollisuuden aloihin saattaisi olla piristysruiske taloudelle. Olisi hyödyllistä pyrkiä luomaan sellainen energiapolitiikka, jolla voitaisiin vähentää kasvihuonepäästöjä, noudattaa Kioton pöytäkirjan mukaisia sopimuksia sekä tukea Euroopan unionin esimerkkiä näyttävää asemaa ilmastonmuutoksen torjunnassa. Tämän pöytäkirjan täytäntöönpano edistäisi merkittävästi työllisyyttä ja myös kilpailukykyä talous- ja sosiaalialalla. Vaikka teollisuus- ja kuluttajajärjestöt puoltavat nykyistä energiamerkintädirektiiviä 92/75/ETY, se ei ole kuitenkaan onnistunut pysymään teknologian kehityksen ja energiamarkkinoiden innovaatioiden tahdissa, koska ennen kaikkea olisi siirryttävä eteenpäin tästä pysähtyneisyyden tilasta kaikkialla Euroopassa, jotta käyttäjien elämässä voitaisiin avata uusi ulottuvuus.
costep_2009-09-15_4_6	Arvoisa puhemies, hyvät kuulijat, kiitän komission jäsen Jacques Barrot'ta sekä ministeri Tobias Billströmiä. Esitin komissiolle 31. elokuuta etuoikeutetun kysymyksen. On totta, että Italian ja Libyan rannikoille saapuvien maahanmuuttajien määrä on laskenut, mutta se johtuu siitä, että Välimerellä edelleen tapahtuvat kuolemantapaukset ovat lisääntyneet. Valitettavasti Välimerestä on tullut joukkohauta, ja Berlusconin hallitus, eli Italian hallitus, on allekirjoittanut Libyan kanssa sopimuksen, jonka nojalla Italia voi valitettavasti kieltää maahantulon siirtolaisten lisäksi myös sellaisista maista tulevilta pakolaisilta, joissa esiintyy vainoja tai käydään sisällissotaa, kuten Somalia ja Eritrea. Italia estää siten näitä ihmisparkoja käyttämästä oikeuttaan hakea turvapaikkaa, mikä on vastoin kaikkia kansainvälisiä sääntöjä ja erityisesti Geneven yleissopimusta. Muistutan teitä siitä, ettei palautuskiellon periaate tunne maantieteellisiä rajoja, eikä siitä voida tinkiä tai neuvotella missään tilanteessa. Emme halua enää ajatella sitä, että perimmäisenä syynä Italian ja Libyan välisen sopimuksen tekemiselle ovat taloudelliset edut, joiden arvo on noin 5 000 miljardia euroa. Pyydän, ettei komissio solmi - jos sillä on aikomus niin tehdä - EU:n ja Libyan välillä samankaltaista sopimusta kuin Italialla on, koska olemme nähneet tuon halveksittavan sopimuksen seuraukset. Toistan, että kyseinen sopimus pakottaa ihmiset valitettavasti alistumaan kidutukselle, koska juuri siitä siinä on kysymys: säilöönottokeskukset, joihin siirtolaiset Libyassa viedään, vastaavat lehdistöraporttien ja valokuvien perusteella olosuhteiltaan kidutusta. Valokuvia on nähty esimerkiksi monista 10 kilometrin päässä Benghazista sijaitsevassa Ganfudan vankilassa pidettävistä maahanmuuttajista. Kyse on kidutuksesta, mistä ei uskoakseni ole sovittu yhdessäkään ystävyyssopimuksessa tai institutionaalisessa sopimuksessa. Kuten Yhdistyneiden Kansakuntien pakolaisasiain päävaltuutettu on korostanut, palautuskiellon periaate kieltää palauttamasta ihmisiä alueille, joilla heidän henkensä voisi olla vaarassa tai vapautensa uhattuna On todellakin uskomatonta, että siirtolaisia palautetaan Libyaan, joka ei siis ole allekirjoittanut saati sitten ratifioinut Geneven yleissopimusta. Ja asiaa pahentaa entisestään se, että Italiassa laitonta maahanmuuttoa pidetään rangaistavana tekona. Näin ollen ne pari somalia, muistaakseni heitä oli neljä tai viisi, jotka elokuun lopulla selvisivät hengissä maihin dramaattiselta matkalta, jonka aikana useat somalit menettivät henkensä, ovat nyt saaneet muun muassa syytteen maahanmuutosta ja joutuneet Italian lain nojalla oikeuden eteen. Pyydän komissiota ryhtymään todellisiin toimenpiteisiin arvioidakseen, noudattaako Italian ja Libyan välinen sopimus kansainvälisiä lakeja, sekä edistääkseen lopullista kurssinmuutosta siten, ettei se tue Italian hallituksen rikollista politiikkaa.
costep_2009-10-07_16_74	Arvoisa puhemies, minullekin sanottiin, että minulla on kolme minuuttia aikaa, mutta yritän pysyä kahdessa minuutissa. Monen kollegani tavoin totean olevani tyytyväinen. Mielestäni nyt on aika panna Lissabonin sopimus täytäntöön heti kun ratifioinnit toteutuvat, ja toivomme, että se tapahtuu lähiaikoina. Valiokunta, jonka puheenjohtaja olen, on tehnyt jo jonkin aikaa kaiken voitavansa, mutta parlamentin on ennen kaikkea tiedostettava uudet vastuualueensa: sen on huolehdittava siitä, ettei sen laajempia lainsäädäntötehtäviä millään tavoin tilapäisesti rajoiteta. Haluan kuitenkin korostaa erästä kysymystä, jota ei mielestäni ole vielä otettu esiin: oli monia syitä, miksi irlantilaiset edellisellä kerralla hylkäsivät sopimuksen, mutta yksi niistä oli joidenkin äänestäjien pelko siitä, että Euroopan unionin oikeusjärjestys voisi loukata Irlannissa tiettyjä perusarvoja, jotka koskevat oikeutta elämään ja perheen käsitettä. Näitä pelkoja hillittiin Eurooppa-neuvoston joulukuussa 2008 ja kesäkuussa 2009 antamilla julkilausumilla. Mielestäni tämä on tärkeää paitsi Irlannille myös koko Euroopan unionille. Niissä selvennettiin, että yhteisön säännöstö ei koske oikeutta elämään eikä perhettä. Selvennys ei koske ainoastaan Irlantia vaan kaikkia jäsenvaltioita. Todellisuudessa tätä ei ollut tarpeen selventää, sillä Euroopan ihmisoikeustuomioistuin oli jo todennut useissa Ranskaa, Yhdistynyttä kuningaskuntaa ja Puolaa koskevissa päätöksissään, että elämän, elämän arvon sekä elämän ja perheen kunnioittamisen aloilla päätökset on tehtävä jäsenvaltioissa niiden oman historian, perinteiden ja kulttuurin mukaisesti. Irlannin tarkkaavaisuuden ansiosta tämä asia on nyt selvennetty virallisesti ja se koskee koko Euroopan unionia. Pidän tätä hyvänä asiana, jonka takia kahden kansanäänestyksen järjestäminen kannatti. Tiedämme tietenkin oikein hyvin, että eurooppalainen kulttuuri on kaikkien unioniin kuuluvien maiden kulttuurien summa, ja me kaikki haluamme, että Euroopan unioni on pelkän talousalueen lisäksi myös ja ennen kaikkea arvojen yhteisö. Tämän vuoksi on mielestäni paikallaan osoittaa Irlannille, että olemme tyytyväisiä ja kiitollisia kaikesta, mitä se historiansa ja ihanteidensa osalta tarjoaa Euroopan unionille. Euroopan unioni tarvitsi Irlantia paitsi mekanismeihinsa ja organisaatiorakenteeseensa liittyvistä teknisistä syistä myös sen vuoksi, miten Irlanti voi täydentää sitä, mitä me kaikki tavoittelemme: Euroopan unionin sisintä olemusta.
costep_2009-10-08_5_29	Arvoisa puhemies, yritän puhua lyhyesti. Italia on todellinen vapauden sankari tai oikeastaan elostelun sankari - niin sanoakseni - kuten voidaan päätellä lukemalla sen sanomalehtiä, jotka Berlusconi haluaa vaientaa ja jotka hän on haastanut oikeuteen, koska ne paljastavat muun muassa hänen henkilökohtaisia suhteitaan, joiden perusteella hän valitsee myös poliittisia ehdokkaita. Hänen luonaan käyville naisille maksetaan joko rahalla tai lupauksilla siitä, että he pääsevät ehdokkaaksi. Tilanne on sellainen, että Berlusconi hallitsee Italian tiedotusvälineitä. On totta, ettei lehdistövapautta vastaan ole lakeja - ainakaan vielä. Berlusconi aikoo antaa sellaisia lakeja. Vasta vähän aikaa sitten kumosimme Alfano-lain, jonka Berlusconi keksi suojellakseen itseään tuomioistuimilta ja kaikilta syytteiltä, jotka nyt on nostettu. Tämä on tilanne, jossa me nyt olemme. Onko oikein pyytää EU:ta käsittelemään tätä ongelmaa? Varmasti on, koska me Italiassa emme käsittele sitä. Pyydämme EU:ta puuttumaan tilanteeseen humanitaarisista syistä, jotta se ratkaisisi lehdistönvapauden ongelman Italiassa. Sitä me teiltä haluamme ja me uskomme, että se on tärkeää myös EU:lle, jos emme halua viruksen leviävän nopeasti tännekin.
costep_2009-10-08_5_31	Arvoisa puhemies, hyvät parlamentin jäsenet, haluaisin selittää järkiperäisesti sekavan tunteen, joka minulla on keskustelun ensimmäisen vaiheen jälkeen, koska yhdyn täysin puheenjohtajani Joseph Daulin voimakkaisiin sanoihin mutta ymmärrän myös David-Maria Sassolia, ja hänen pitäisi periaatteessa olla poliittinen vastustajani. Yritän selittää tunteeni paremmin: olenko skitsofreeninen, koska minulla on ristiriitaisia tunteita, vai pyrinkö turhaan sovittamaan yhteen sen tosiasian, että Italiassa olen oppositiossa, kun taas täällä istun Vapauden kansa -puolueen vieressä kansanpuolueessa? Katson, että voin vastata tähän korostamalla selvää ristiriitaa tiedonvälityksen vapauden laajuuden ja merkityksen välillä. Asia on erittäin tärkeä Jos Montesquieu olisi vielä elossa, hän olisi puhunut lainsäädäntö-, toimeenpano- ja tuomiovallasta mutta myös muista valloista, ja hän olisi asettanut etusijalle neljännen vallan, lehdistön, koska se edustaa vapauden ongelmaa, henkisen orjuuden vastustamisen ongelmaa ja demokratian ongelmaa. Toisaalta juuri Berlusconin oikeustoimet katkaisivat kamelin selän sen jälkeen, kun koko Italian lehdistöä oli barbarisoitu kuukausien ajan - sanottakoon se - oikealta ja vasemmalta; Italian lehdistön laatu on ollut heikkoa nyt jo kuukausia, koska politiikka on todellakin vajonnut pohjalle. Sallikaa minun jatkaa: toimin neljä vuotta rikostuomarina korkeimman oikeuden viidennessä rikosasioita käsittelevässä jaostossa, jossa tuomitsimme kunnianloukkauksia. Siksi tiedän, että Mario Mauro on oikeassa: näin monia näistä kunnianloukkauksia koskevista syytteistä, eikä kukaan protestoinut. Kansalaisilla on oikeus puolustautua näissäkin tilanteissa. Siksi toivon, että pyrkimällä aidosti sovittamaan yhteen näennäisesti vastakkaiset näkökohdat, löydämme lopulta uuden ja paremman tavan käsitellä ongelmaa koko EU:ssa eikä vain Italiassa.
costep_2009-11-25_6_55	Arvoisa puhemies, hyvät naiset ja herrat, aluksi kiitän puheenjohtajavaltio Ruotsia kuukausien huomattavista ponnisteluista, jotka ovat johtaneet muun muassa Lissabonin sopimuksen hyväksymiseen. Lopultakin 10 vuoden institutionaalisen umpikujan jälkeen Euroopan unioni voi palata kasvuun, joka katkesi odottamatta jokin aika sitten, vahvistamalla yhteispäätösmenettelyä. Riippumatta valittujen henkilöiden ominaisuuksista viime päivinä tehdyt nimitykset ovat varmasti osoittaneet, että nimitysmenettely on kaukana kansalaisille suunnatun avoimuuden ja vastuullisuuden periaatteista, joita Euroopan unioni noudattaa. Tämän parlamentin on pyrittävä varmistamaan tulevaisuudessa tiiviimpi osallistumisensa neuvotteluihin, joita valtiot eivät voi eivätkä saa käydä salassa neuvoston sisällä. Lopuksi toivon, että voimme päättää vuoden 2009 pääsemällä kunnianhimoiseen sopimukseen Kööpenhaminan kokouksessa, jossa Euroopan unionin täytyy puhua yhdellä äänellä ilmaistakseen mielipiteensä ilmastonmuutoksesta.
costep_2009-11-25_8_22	Arvoisa puhemies, keskustelussa alkuperämerkinnöistä ei todellakaan aseteta yhden tai muutamien jäsenvaltioiden etuja muiden edelle, kuten joskus virheellisesti luullaan. Sen sijaan se ilmentää tasavertaisten toimintaedellytysten keskeistä taloudellista periaatetta. Tällä periaatteella pyritään Lissabonin sopimuksen mukaisesti kohentamaan Euroopan kansainvälistä kilpailukykyä edistämällä tuotantoyrityksiämme sekä kolmansista maista tuotteita tuovia yrityksiä koskevia selviä ja tasapuolisia sääntöjä. Näin ollen käsittelemme koko Eurooppaa koskevia kysymyksiä. Tästä syystä on mielestäni tärkeää päästä alkuperämerkinnöistä sopimukseen, joka menee yksittäisiä kansallisia tai poliittisten ryhmien etuja pidemmälle ja jättää tilaa yhtenäismarkkinoiden toteuttamiselle kilpailukykyä ja avoimuutta kehittämällä. Parlamentille esitetty ehdotus alkuperämerkintöjä koskevasta asetuksesta, sellaisena kuin Euroopan komissio sen muotoili vuonna 2005, merkitsee edistysaskelta tässä suhteessa. Lissabonin sopimuksen mukaisesti parlamentin ja neuvoston välisen yhteispäätösmenettelyn avulla on mahdollista vauhdittaa tämän talouden ja eurooppalaisten kuluttajien kannalta erittäin tärkeän asetuksen hyväksymistä. Kirjalliset äänestysselitykset
costep_2009-12-14_18_19	Arvoisa puhemies, hyvät parlamentin jäsenet, vakavassa talouskriisissä, jolla on erittäin vakavat vaikutukset työllisyyteen ja jonka seurauksena moni työntekijä on menettämässä työpaikkansa, samalla kun lukemattomat nuoret eivät pääse työmarkkinoille ensimmäistä kertaa, on erittäin tärkeää, että Euroopan unioni ja jäsenvaltiot ryhtyvät toimeen yleisillä strategioilla ja kohdennetuilla välineillä. Mikrorahoitusjärjestely on juuri sellainen väline, joka on suunnattu ihmisille ja jonka tavoitteena on tarjota vastaus kaikille niille, jotka eivät saa lainaa pankista ja joilla on vaikeuksia päästä työmarkkinoille mutta jotka aikovat käynnistää hankkeen, taloudellista toimintaa, joka voi kuitenkin tuottaa henkilökohtaisia tuloja ja siten lisätä yleistä kasvua. Jos haluamme tehdä mikrorahoitusjärjestelystä tehokkaan ja sen tuottavan kestäviä tuloksia, jäsenvaltioiden on valmistauduttava riittävästi, myös perustamalla yhteyksiä paikallishallintoon, jolla on suora kosketus sosiaalisen kriisin tilanteisiin, ja omaksumalla aktiivinen rooli uuden välineen saatavuuden edistämisessä. On tärkeää korostaa sitä, että mikroluottovälineillä rahoitettujen toimien pitkän aikavälin tehokkuus ja mahdollisuus saavuttaa täysimääräinen sosiaalinen integraatio riippuvat samanaikaisista ohjaus-, mentorointi- ja koulutusohjelmista, jotka on liitettävä mikrorahoitukseen. Ottaen huomioon mikrorahoitusvälineiden tavoitteet samalla on korostettava yhtä ratkaisevan tärkeää toimenpidettä eli naisten ja miesten yhtäläisten mahdollisuuksien aktiivista edistämistä mikrorahoitusohjelmissa. Itse asiassa juuri naisia syrjitään ja he ovat heikossa asemassa työmarkkinoille pääsyssä ja tavanomaisilla luottomarkkinoilla. Yleisesti on rauhoittavaa huomata, että Euroopan parlamentti on yhtenäinen ja samaa mieltä mikroluotoista nykyisessä sosiaalis-taloudellisessa tilanteessa. Neuvoston ja jäsenvaltioiden on näytettävä, että ne ovat tosissaan ja sitoutuneita, ja viitoitettava tietä, niin että taloudellinen tilanne voidaan korjata.
costep_2010-02-11_4_23	Arvoisa puhemies, hyvät kollegat, onnitteluni, arvoisa komission jäsen, ja tervetuloa. Kaikki ovat nähneet, kuinka online-rahapelimarkkinat ovat laajentuneet muutaman viime vuoden aikana kiinnittäen taloudellista huomiota ja tiedotusvälineiden huomiota. Tämä ilmiö koskee uusia sosiaalisia ryhmiä ja sille on ominaista laaja kulutus. Teknologian ansiosta se on helpommin saatavilla ja yhä suuremmalla kuluttajamäärällä - usein nuorilla, jotka ovat yleensä tottuneempia tietokoneisiin ja internetiin - on mahdollisuus osallistua. Unelmalla elämän muuttamisesta pelaamalla on usein tuhoisia seurauksia, ja monet perheet ajautuvat kurjaan tilanteeseen, josta ei usein ole ulospääsyä. Ei myöskään voida aliarvioida online-rahapelaajien sosiaalisten kontaktien ja vuorovaikutuksen puutteen aiheuttamaa vakavaa haittaa. Yleisesti tuomitulle riippuvuudelle on ominaista yksinäisyys ja näkymättömyys. Rahapelien pelaaminen on pahe, joka edelleen ilmeisesti suurelta osin piilotetaan. Edellisessä tehtävässäni kansanterveysviranomaisen pääjohtajana perustin erityisen osaston patologiselle pelaamiselle. Ehdotettu toimintamalli on osoittautunut menestyksekkääksi, sillä hoidossa yhdistetään terapianäkökohta ennaltaehkäisyyn, tutkimukseen ja kuntouttamiseen. Meidän on puututtava asiaan hyväksymällä yhteinen kanta ja varmistettava, että kaikkia addiktioita hoidetaan määrätietoisesti. Näin ei ole tehty. Viittaan huumeidenkäyttöön, alkoholin väärinkäyttöön, tupakkaan, ruoka- ja internet-riippuvuuksiin. Pahoittelen sitä, että minun ja 42 muun Euroopan parlamentin jäsenen esittämää kysymystä ei vielä ole esitetty täysistunnossa vasemmiston vastustuksen vuoksi. Pohdinkin, kuinka suurta kiinnostusta komissio todella aikoo osoittaa niitä kohtaan, joilla on todettu huumeongelma tai joku muu todettu riippuvuus, ja kuinka merkittävän aseman huumekaupan torjunta saa komission ohjelmassa.
costep_2010-02-24_22_24	Suhtaudun myönteisesti siihen, että Euroopan komissio on esittänyt neuvostolle tarkistetun asetusehdotuksen Euroopan unionin energiainfrastruktuuriin liittyvistä investointihankkeista. Mietinnöllä ehdotuksen sisältöä rikastutetaan mielekkäästi ja ajantasaisesti kahdesta syystä. Ensimmäinen syy on antaa avointa tietoa niiden arkaluonteisten tietojen suojelusta ja luottamuksellisuudesta, joita komissio saa säännöllisin väliajoin voidakseen hoitaa tehokkaasti energiapolitiikkaa. Mietintö noudattaa Lissabonin sopimusta, jossa kiinnitetään erityistä huomiota energiapolitiikkaan vahvistamalla ja koordinoimalla sen menettelyjä ja alan tarvitsemia investointeja. Se, että Kööpenhaminan huippukokous ei onnistunut tyydyttämään maailman poliittisia johtajia, merkitsee sitä, että harjoitettavassa politiikassa tarvitaan strategian muutosta. Euroopan parlamentti kiinnittää erityistä huomiota tähän ongelmaan tavoitteenaan valvoa energiatuotteiden tuotantoon, siirtoon ja varastointiin tehtäviä investointeja tyydyttääkseen tuotanto- ja jakeluteollisuuden tarpeet ja turvatakseen siten kuluttajien terveyden. Toinen syy on se, että koska EU:lla on pula energiatuotteista ja koska sen sisäinen kysyntä - kuten tuontikin - kasvaa joka päivä, EU:n energiapolitiikassa on keskityttävä monipuolistamiseen, toimitusvarmuuteen ja energiatehokkuuteen.
costep_2010-02-25_5_18	Arvoisa puhemies, hyvät parlamentin jäsenet, sen jälkeen kun Brysselissä tapahtui vähän aikaa sitten junaturma, jonka monet parlamentin jäsenet ovat maininneet, rautateiden turvallisuus on jälleen joutunut valokeilaan. Rautateiden turvallisuutta koskevassa direktiivissä 2004/49/EY säädetään yleisesti, että rautatieyhtiöiden ja infrastruktuurin haltijoiden on otettava omalta osaltaan täysi vastuu järjestelmän turvallisuudesta. Belgiassa tapahtuneen onnettomuuden tapauksessa inhimillinen erehdys näyttäisi olleen syynä. Odotamme tietysti tutkimustuloksia. Vaikuttaisi kuitenkin siltä, että junaa ei ollut varustettu automaattisella jarrutusjärjestelmällä. Tietääkö komissio, mitä verkkoja ja junia ei ole varustettu tällä turvalaitteella? Entä aikooko komissio antaa lainsäädäntöehdotuksen sen varmistamiseksi, että Euroopan unionin koko rataverkko varustetaan kyseisellä järjestelmällä?
costep_2010-03-09_10_40	Arvoisa puheenjohtaja, arvoisat jäsenet, puhun poliittisen ryhmäni Euroopan liberaalidemokraattien liiton ryhmän puolesta. Italian tasavallan presidentti allekirjoitti 5. maaliskuuta tulkinnallisen asetuksen, joka tunnetaan vaalien ehdokasluetteloita koskevana asetuksena. Asetus sallii sääntöjen muuttamisen sen jälkeen, kun vaalikampanja on alkanut. Presidentin verkkosivuilla (Quirinale) itse Giorgio Napolitano ilmoittaa, että hallituksen hänelle torstai-illan kireässä kokouksessa ehdottama asetusluonnos sisälsi selviä perustuslain vastaisia seikkoja, mutta hänen mielestään sisäministerin ja pääministerin myöhemmin laatimassa tekstissä näitä ei ollut. Italian perustuslain 87 artiklan 5 kohdassa määrätään, että Italian tasavallan presidentti hyväksyy virallisesti lait ja julkistaa asetukset ja määräykset lainvoimaisiksi. Tasavallan presidentti ei missään tapauksessa voi osallistua menettelyjen ja asetusten laatimiseen. Tasavallan presidentin edeltäjä Carlo Azeglio Ciampi pitää tätä demokraattisen järjestelmämme epänormaalina vääristymänä. On selvää, että hallitus tekee jotain sellaista, minkä perustuslaki kieltää. Arvoisa puhemies, kyseisellä asetuksella on muutettu jo alkaneen vaalikampanjan sääntöjä ja se sallii lain rikkojien asettua ehdolle, heidät on hyväksytty uudelleen kilpailemaan vaaleissa. Ihmettelen sitä, että parlamentti on aina valmis vastustamaan maita, jotka rikkovat lakeja, mutta ei tunnusta, että 27 jäsenvaltion joukossa on maa, joka rikkoo lakia. Puhemies keskeytti puhujan.
costep_2010-03-10_8_45	Arvoisa puhemies, kiitän kollegaani Gabriele Albertinia hänen erinomaisesta työstään tämän EU:n politiikan kannalta keskeisen aiheen parissa. Unioni on Lissabonin sopimuksen voimaantulosta lähtien kantanut aiempaa enemmän vastuuta ulkoasioista ja yhteisestä turvallisuuspolitiikasta, ja uskoakseni monet meistä toivovat, että toimielin, johon me kuulumme, kantaa aiempaa enemmän vastuuta ulkoasioista ja osallistuu niihin enemmän. Olen erityisesti samaa mieltä siitä, että YUTP:n korkean edustajan pitäisi kuulla Euroopan parlamentin asiasta vastaavaa valiokuntaa tehdessään nimityksiä parhaillaan luotavan Euroopan ulkosuhdehallinnon johtotehtäviin ja että hänen pitäisi varmistaa, että Euroopan parlamentti sekä neuvosto saavat kaiken luottamuksellisen tiedon. Siksi nyt valittu reitti on ensimmäinen tärkeä askel kohti vahvan Euroopan ulkopolitiikan luomista määrätietoisesti oman asemansa ja oman poliittisen painoarvonsa arvioimiseksi kansainvälisellä näyttämöllä.
costep_2010-03-25_11_150	Arvoisa puhemies, hyvät parlamentin jäsenet, koska meillä on EU:n säännökset, joissa annetaan tiukat säännöt maataloustuotteiden laadusta, kansalaisten terveydestä, ympäristön kestävyydestä ja viljelykasvien erityispiirteistä, voimme tänään sanoa ylpeänä, että EU:n maatalous on vertaansa vailla koko maailmassa. Vaikka meidän on toisaalta kiitettävä maanviljelijöitä, jotka ovat soveltaneet sääntöjä velvollisuudentuntoisesti, meidän on toisaalta pohdittava, miksi Euroopan unionilla on toisinaan taipumus sotkeutua byrokraattisiin solmuihin, jotka helposti jättävät kyseisen osaamisen varjoonsa ja yksinkertaisesti aiheuttavat kansalaisille suuren pettymyksen. Siksi kansalaisemme aloittavat nykyään päivänsä hyvällä appelsiinittomalla appelsiinimehulla ja juovat lounaalla roséviiniä, joka on valmistettu sekoittamalla valko- ja punaviiniä ja lisäämällä sokeria ennen käymistä, ja syövät pizzaa, joka sisältää kaseiinilla tehtyä mozzarella-juustoa. Tuntematta kiintymystä he voivat aina turvautua suklaaseen, jossa ei ole kaakaota. Eivät edes lapset pääse pakoon korkealaatuisten elintarvikkeiden skitsofreenisen tuhoamisen seurauksia: EU:ssa meillä on riski, että kulutamme pilaantuneita tuotteita, joiden lähtöpaikkaa emme tiedä; voin mainita vaikka Kiinasta tuodun melamiinilla saastutetun maidon. Kansalaisilla on oikeus suojeluun. Jotta kuluttajat voivat tehdä perusteltuja valintoja, meidän on vaadittava, että merkinnät ovat täydellisiä ja kattavia ja että suureen kulutukseen tarkoitetut tuotteet kuten yksinomaan lehmänmaidosta valmistetut meijerituotteet ja kauan säilyvä steriloitu tai iskukuumennettu maito sisältävät merkinnän tuotannossa käytetyn raakamaidon alkuperästä muiden lakisääteisten merkintöjen ohella.
costep_2010-04-21_5_10	Arvoisa puhemies, hyvät kollegat, saanen käyttää tilaisuutta hyväkseni ja korostaa aiheellista huomautustanne, että Euroopan parlamentti ei saa unohtaa myöskään italian kielen asemaa ja merkitystä eikä sen käytön merkitystä, sillä italian kielen panos eurooppalaiseen kulttuuriin on ollut huomattava. Palatakseni käsillä olevaan aiheeseen on todettava, että vaadittuaan voimakkaasti keskeytystä Euroopan parlamentti ei kenties ollut tässä tilanteessa täysin ymmärtänyt kiireellistä ja selvää vaatimusta olla millään tavoin ja mistään syystä horjuttamatta länsivaltojen ja Euroopan perustarvetta puolustautua terrorismia vastaan. Pitää tietenkin ehdottomasti paikkansa, että on löydettävä tasapaino, suhteellisuus, että kansalaisten oikeuksia ja yksityisyyttä ei pidä uhrata liiaksi ja että kansalaisten oikeus hakea muutosta SWIFT-järjestelmän perusteella tehtyihin päätöksiin joko hallinto- tai oikeusteitse on tietenkin taattava - aivan kuten se taataan komission laatimassa uudessa sanamuodossa, jossa on otettu huomioon monet Euroopan parlamentin tärkeimmistä huomautuksista. Näin ollen ohjeita, jotka sisältyvät komission hyväksymään, SWIFT-sopimusta koskevaan neuvotteluvaltuutukseen, on pidettävä pohjimmiltaan järkevinä sikäli, että niissä varmistetaan - toistan - rahaliikenteen jäljittämistä koskeva tehokas ja välttämätön yhteistyö Yhdysvaltojen viranomaisten kanssa terrorismin uhkan torjumiseksi ja estämiseksi. Tämä on tietenkin kahdenvälisten etujen mukaista, sillä Euroopankin on pidettävä mielessä, että sen on suojauduttava terrorismilta: olemme saaneet liikaa kiistattomia ja myös äärimmäisen vakavia todisteita terrorismista. Lisäksi neuvotteluohjeissa varmistetaan, että Euroopan parlamentti huolehtii tiedonsiirron demokraattisesta valvonnasta, joka on siis kaikkein luotettavin tapa suojella Euroopan kansalaisten henkilötietoja ja heidän oikeuttaan puolustautua kaikilla asianmukaisilla foorumeilla. Valtuutuksessa otetaan myös huomioon monia meidän Euroopan parlamentin jäsenten tekemiä ehdotuksia, mikä on paljonpuhuva osoitus Euroopan parlamentin ja sille perustamissopimuksessa myönnetyn uuden aseman merkityksestä. Lisäksi on pidettävä mielessä, että sopimuksessa edellytetään Yhdysvalloilta vastavuoroisuutta, jos Euroopan unioni onnistuu käynnistämään eurooppalaisen terrorismin rahoituksen jäljittämisohjelman. Euroopan on pantava asioihin vauhtia - ainakaan sen ei pidä aina jäädä muista jälkeen - sen on käynnistettävä toimet ja annettava itse ratkaiseva panos ja välttämättömät tiedot. Samaa logiikkaa sovelletaan matkustajarekisterijärjestelmään, josta keskustellaan myöhemmin: jälleen kerran terrorismin torjunnan edellyttämät matkustajien tunnistustoimenpiteet ovat ehdottoman välttämättömiä.
costep_2010-05-05_19_18	Arvoisa puhemies, hyvät kollegat, se, että me täällä keskustelemme ja tarkastelemme Eurooppa 2020 -strategian sisältöä samaan aikaan kun työntekijöitä kuolee Ateenassa ja valtio, kansakunta on kuilun partaalla, antaa varsin kuvaavan, vai sanoisinko groteskin käsityksen eurooppalaisesta politiikasta. On aivan ainutlaatuista, että tällaisessa tilanteessa komissio ei katso tarpeelliseksi syvällistä itsetutkiskelua, sillä se käsittää kyllä, että tämä kriisi, joka joiltain osin on saavuttanut dramaattiset mittasuhteet, on seurausta monista vakavista virheistä, kuten Lissabonin strategian epäonnistuminen osoittaa. Paljon virheitä ja vain yksi puolustautumassa syytettyjen penkillä, euro. Tulette tänne ja väitätte jokaisessa lausunnossanne, että Kreikka on yksittäinen tapaus, mutta väitättekö niin, kun vastaava tilanne syntyy esimerkiksi Espanjassa - vaikka tietenkin toivomme, ettei synny - onko se toinen yksittäistapaus? Olemme hieman kyllästyneitä kuulemaan tätä yksittäistapausperustelua. Myös subprime-kriisi oli yksittäistapaus. On vaikea uskoa ja hyvin vaikea hyväksyä sitä, mitä komissio väittää, kun Euroopan unioni ei ole vielä päättänyt siivota Euroopan pankkeja ja kertoa tallettajille, valmistajille ja reaalitaloudelle, kuinka paljon sontaa eurooppalaisissa pankeissa vielä on, voidakseen laatia strategian. Meidän on pidettävä nämä seikat mielessä ja muistettava, että vakavasti otettavan strategian on perustuttava reaalitalouteen, pienten ja keskisuurten yritysten järjestelmään, ja siinä on luonnollisesti annettava vastuullinen asema myös työntekijöille näiden osallistumisen kautta.
costep_2010-05-19_10_75	Arvoisa puhemies, hyvät kollegat, myös minä haluan esittää huomion viime vuosikymmenen 2000-2010 tapahtumista Lissabonin osalta. Pitää paikkansa, että monet meistä eivät pitäneet saavutettuja tuloksia täydellisinä, kun otetaan huomioon myös, mitä tapahtui ennen vuosia 2008-2009. On kuitenkin epäilemättä selvää, että tuo vuosikymmen loi toiveita ja haluja ja että asetettujen, etenkin työllisyyttä koskevien, tavoitteiden saavuttamiseksi tehtiin paljon. Nyt olemme uuden, ongelmallisemman ja vaikeamman vuosikymmenen alussa, ja kun otetaan huomioon meille tähän mennessä esitetyt ehdotukset, yhdyn niihin osittain, vaikkakin lukiessani niitä läpikotaisin huomaan niissä useita puutteita. Voisin käydä tämän ehdotuksen pääperiaatteita läpi hyvinkin yksityiskohtaisesti, mutta rajoitun tarkastelemaan kasvua ja työllisyyttä. Lisää työpaikkoja, lisää talouskasvua: tämä tavoite meidän on asetettava, ja sen asettamisessa on otettava huomioon nykyinen liian korkea julkinen velka, hidas rakenteellinen kasvu ja korkea työttömyys. Asettamamme tavoitteet ovat liian kunnianhimoisia ja toisinaan liian joustamattomia. Joten kenties hieman vähäisemmällä kunnianhimolla ja hieman suuremmalla joustavuudella kasvu- ja työllisyystavoitteet ovat saavutettavissa.
costep_2010-10-20_15_26	Arvoisa puhemies, hyvät kuulijat, me tuemme innostuneesti tätä asetusta ja haluamme kiittää esittelijä Muscardinia sekä Gianluca Sustaa ja Niccolò Rinaldia. Minunkin ymmärtääkseni tämä toimenpide on väliaikainen vaihe. Meidän on päätettävä, onko oikein vai ei, että tuotetta ostaessaan kuluttaja tietää, missä se on valmistettu. Meidän mielestämme se on oikein. Tämä asetus edistää avoimuutta ja kuluttajien oikeuksien suojelua. Meille on juuri nyt hyvin vähän merkitystä sillä, kokevatko jotkin tuotantonsa muualle siirtäneet yritykset saavansa jonkinlaisen rangaistuksen, kun kuluttajien oikeuksia avoimuuteen ja selvyyteen suojellaan. Kuuntelin tarkasti Tukholmasta lähtöisin olevan ruotsalaisen kollegani Fjellnerin puhetta. Haluan vastata hänelle, että haluaisin voida mennä hänen maahansa ja ostaa tyypillisen Ruotsissa valmistetun puvun ja olla varma siitä, että se todella on valmistettu Ruotsissa. Näin siksi, että puvussa voisi olla ruotsalaisen yrityksen merkki, vaikka se olisi valmistettu pienessä valmistusyrityksessä mahdollisesti 10 kilometrin päässä minun kodistani. Tuntisin itseni varsin tyhmäksi, jos matkustaisin Ruotsiin asti ostamaan jotain lähialueellani valmistettua. Siksi kannatan alkuperämerkintää, jos se lisää avoimuutta, selvyyttä ja tietoa kuluttajille ja antaa loppujen lopuksi edes jonkinlaisen vastauksen niille varsin monille yrityksille, joilla on ollut rohkeutta jättää tuotantonsa siirtämättä ja jotka ovat luhistuneet epäreilun kilpailun vuoksi.
costep_2010-10-20_7_344	Euron käyttöönotto oli olennaisen tärkeä uhkapeli EU:lle. Tärkein riskitekijä ei liity niin paljon raha-asioita koskeviin menettelyihin, joissa Euroopan keskuspankki tekee erinomaista työtä, vaan taloudelliseen koheesioon ja yhteyteen reaalitalouden kanssa. Ongelma tosiaan näkyi kriisin aikana: yhtenäisvaluutta on vähemmän järkevä sellaisia markkinoita varten, jotka ovat edelleen hajanaisia ja joiden finanssipolitiikka ei ole aina riittävän yhtenäinen. Näiden seikkojen harkitseminen ei saa olla pelkkä toimi tai tekosyy vaatia oikeudellista määräämisoikeutta asioista, jotka ovat tällä hetkellä yksittäisten valtioiden vastuulla. Sen sijaan taloudelliseen toimintaan olisi hyödyllistä soveltaa johdonmukaista ja järjestelmällistä lähestymistapaa sellaisten yhä monimutkaisempien tilanteiden vuoksi, joissa valuuttahaasteet eivät ole samanlaisia kuin aikaisemmin. Tämä edellyttää erilaisia välineitä ja tavoitteita, joissa toimijoiden kantamaa vastuuta on tuettava jatkuvalla ja johdonmukaisella seurannalla samoin kuin poliittisella suunnanannolla, joka perustuu harkittuun tulevaisuudennäkymään ja jossa kiinnitetään huomiota mahdollisten ongelmien ratkaisuun.
costep_2010-10-20_7_359	Ilman sääntöjä ja valvontaa ei voida edistyä. Vähintä, mitä voimme pyytää itseltämme ja jäsenvaltioilta, on niiden sääntöjen soveltaminen, joita olemme asettaneet itsellemme tänä kriisiaikana talousasioiden koordinoinnin ja valvonnan parantamiseksi. Diogo Feion mietinnön ansiosta voimme siten keskittyä tiettyihin merkittäviin vääristymiin ja voimme katsoa viimeaikaisen talouskehityksen osoittaneen selvästi, että talouspolitiikan yhteensovittaminen unionissa ja etenkin euroalueella ei ole toiminut riittävän hyvin, ja vaikka jäsenvaltioille on Euroopan unionin toiminnasta tehdyssä sopimuksessa (SEUT) asetettu velvoitteita, ne eivät ole onnistuneet pitämään talouspolitiikkaansa yhteistä etua koskevana asiana. Tämän vuoksi äänestän epäröimättä mietinnön puolesta.
costep_2010-11-11_9_144	Äänestin päätöslauselman puolesta, koska uskon sen olevan oikeudenmukainen ja tasapuolinen asiakirja. On tärkeää, että parlamentti saa kuuluviin mielipiteensä suurimman liittolaisemme kanssa järjestettävässä tärkeässä huippukokouksessa. Transatlanttiset suhteet ovat aina olleet olennainen osa eurooppalaista ulkopolitiikkaa. Jopa globaalissa maailmassa, jossa jotkut asiantuntijat näkevät akselin siirtyvän lännestä kohti idän mahteja, olen edelleen hyvin vakuuttunut siitä, että EU:n ja Yhdysvaltojen väliset suhteet ovat ratkaisevan tärkeitä vakauden, kasvun ja vaurauden kannalta paitsi Atlantin valtameren molemmin puolin myös kaikkialla maailmassa. Meillä on vahvat yhteiset juuret: meitä yhdistävät kulttuuri, elämäntapa, ajattelutapa ja markkinat. Lisäksi olemme ennen kaikkea aina pitäneet kiinni arvoista, ihanteista ja tarpeista, olivatpa ne ideologisia, taloudellisia tai sosiaalisia, ja ne ovat antaneet meille johtavan roolin kansainvälisissä asioissa. Uuden globaalin skenaarion ja voimatasapainon vuoksi meidän on minusta kuitenkin tehtävä Yhdysvaltojen kanssa toteutettavasta yhteistyöstä toimivampaa, ja jotta Euroopan unioni voisi vakuuttaa olevansa luotettava kumppani, on hyvin tärkeää ilmaista yhteenkuuluvuutta mutta myös kykyä tehdä konkreettisia sitoumuksia.
costep_2010-11-11_9_203	Euroopan unionia ja Euroopan turvallisuus- ja yhteistyöjärjestöä (Etyj) on vahvistettava. Viimeksi mainitun asema on merkittävä ja keskeinen hyvin monilla aloilla, erityisesti sen turvallisuuden ja demokratian puolustamisen alan aseman vuoksi. Vaikka näillä kahdella organisaatiolla on erilaiset tarpeet, tavoitteet ja rakenteet, on tärkeää, ettei muodostu ristiriitaisia kantoja tai päällekkäisyyksiä, jotka saattaisivat aiheuttaa toimivaltakiistoja. Niiden asemat on määritetty ja ne poikkeavat toisistaan, mutta joillakin aloilla on joka tapauksessa päällekkäisyyden vaara. Äänestin päätöslauselman puolesta, koska kannatan sekä sen henkeä että sisältöä. Katson todellakin, että Etyj on keskeinen järjestö, joka toimii foorumina ja ottaa huomioon niin EU:n ja Aasian kuin EU:n ja Yhdysvaltojen väliset suhteet. Ottaen huomioon sen jäsenvaltiot, EU on selvästi sekä Etyjin ydin että sen perusta, joten toivon sen saavan järjestössä johtoaseman.
costep_2010-11-25_9_173	Pölytyksen kerrannaisvaikutus, jolla tarkoitetaan itse pölytyksen taloudellisen arvon ja pölytyksen seurauksena tuotetun hunajan arvon välistä suhdetta, johtaa poikkeukselliseen tulokseen taloudellisessa mielessä. Tästä syystä aikana, jolloin pyritään kaikenlaiseen tehokkuuteen, ei tunnu olevan järkevää luopua toiminnasta, kun kustannus-/hyötysuhde osoittaa, kuinka typerä tällainen päätös on. Koska syitä ei löydy taloudellisista tekijöistä, vaan ennemminkin ulkoisista olosuhteista, minusta komission kertomus osuu naulan kantaan, kun siinä ryhdytään vertailemaan kaikkia tällä hetkellä mehiläisalaa vaikeuttavia tekijöitä. Uskon myös, että toimintaa kannattaa rohkaista rinnakkaisilla toimenpiteillä ja että kaikki tieteellinen tuki tässä suhteessa olisi tervetullutta.
costep_2011-01-17_18_23	Arvoisa puhemies, arvoisa komission jäsen, hyvät kuulijat, allekirjoitin Roberta Angelillin esittämän kysymyksen, koska mielestäni lasten suojelun tulee erityisesti Lissabonin sopimuksen huomioon ottaen olla yksi Euroopan unionin ensisijaisista tavoitteista. Mielestäni adoptiomenettelyt ovat vain yhden sosiaalisen kysymyksen koetinkivi, ja me olemme velvolliset puuttumaan niihin ja määräämään niissä tiettyjä rajoja. Parhaimmissa tapauksissa lapsista tulee kaupankäynnin kohteita, mikä epäilemättä ei ole meidän kenenkään arvon mukaista, mutta valitettavasti heistä tulee usein myös hyväksikäytön ja väkivallan uhreja. Sen ilmiön ohella, että on niin sanottuja haamulapsia - laittomissa olosuhteissa syntyneitä tai hylättyjä lapsia, joita järjestelmä ei ole koskaan tavoittanut - on epämääräinen määrä lapsia, jotka ovat adoptoitavissa ja joita vastaa yhtä suuri määrä adoptiota toivovia pareja, mutta näiden kahden tiet eivät lainsäädännöllisten tulkintojen ja hankalan byrokratian vuoksi koskaan kohtaa. YK:n lastenrahasto julkaisi hiljattain monia Euroopan maita käsittävän hälyttäviä lukuja sisältävän tutkimuksen. Olen vetoomusvaliokunnan puheenjohtajana usein törmännyt jäsenvaltioiden välisiin oikeudellisiin ristiriitoihin, jotka ovat johtaneet vahingollisiin tai jopa traagisiin seurauksiin yksistään lapsille. Monien kansallisten järjestelmien monimutkaiset menettelyt eivät aina osoittaudu lapsen edun mukaisiksi. Niihin liittyvät pitkät aikarajat ovat ristiriidassa sen kanssa, että lapsen sijoituksen olisi tapahduttava hänen ensimmäisen elinvuotensa aikana, jotta mullistuksesta aiheutuvat traumat jäisivät vähäisiksi ja pitkät orpokotioleskelut vältettäisiin. Lisäksi meidän pitäisi ottaa huomioon, että tietyn iän jälkeen markkinoiden kysyntä valitettavasti laskee. Nämä luvut huomioon ottaen katson, että olisi näytettävä vihreää valoa kauan välttämättömäksi julistetulle kansallisten lakien Euroopan tason koordinoinnille. Se ensinnäkin yksinkertaistaa Euroopan sisällä tapahtuvia adoptiomenettelyjä ja toiseksi takaa sen, että adoption perusperiaatteita noudatetaan, kun lapsia adoptoidaan kolmansista maista.
costep_2011-01-19_10_46	Arvoisa puhemies, hyvät kollegat, tyydyn pyytämään korkeaa edustajaa, varapuheenjohtajaa Ashtonia, ottamaan erityisen pyynnön suhteitamme Egyptiin koskevalle asialistalle: kehotamme Egyptin viranomaisia poistamaan uskontoa koskevat tiedot virallisista asiakirjoista, henkilökorteista, passeista ja kaikista työn saamiseen tarvittavista asiakirjoista. Kristittyjä syrjitään Egyptissä, koska heidän asiakirjoissaan on sana kristitty. Islamilaisesta terrorismista on nyt tullut oikeutettua tilanteessa, jossa kristittyjä vastaan harjoitetaan institutionalisoitunutta syrjintää. Tämä on konkreettinen pyyntö, ja jos se pannaan täytäntöön, kristityt pääsisivät eroon yhdestä institutionalisoituneen syrjinnän muodosta.
costep_2011-01-19_7_204	Äänestin kansainvälistä adoptiota käsittelevän yhteisen päätöslauselman puolesta, sillä uskon vakaasti, että adoptiota koskevien strategioiden ja välineiden koordinoinnilla Euroopassa voidaan paitsi parantaa adoptiomenettelyjä sinänsä myös varmistaa, että orpolasten ja hylättyjen lasten suojelua sekä heidän oikeuttaan perheeseen voidaan tehostaa. Kansainvälisten järjestöjen, EU:n toimielinten sekä jäsenvaltioiden välinen synergia saattaisi johtaa myönteiseen kierteeseen, jossa lasten etujen etusijalle asettamista tuetaan varmistamalla tiedotus-, valmistelu- ja tukipalvelujen saanti adoptioperheille. Uskon, että koordinointia parantamalla voidaan varmistaa entistä suurempi varmuus ottolasten kannalta siitä, että adoptiomenettelyt ovat asianmukaisia ja että asiakirjat tunnustetaan molemmin puolin, millä estetään lapsikauppaa.
costep_2011-04-06_20_48	Kun tarkastelemme uudelleen eurooppalaista naapuruuspolitiikkaa, on tärkeää arvioida tämän politiikan vaikutusta siirtolaisuuteen. Mikään naapuruuspolitiikka ei voi olla täysin tehokas tällä alalla puuttumatta siirtolaisuutta aiheuttavan epävakauden syihin. Tämä edellyttää alueellista yhteistyötä sekä alkuperämaiden että kauttakulkumaiden kanssa, mahdollisesti kahdenvälisten sopimusten avulla. Meidän on tehtävä yhteistyötä siirtolaisuuden kauttakulkumaiden ja alkuperämaiden kanssa siirtolaisaaltojen ehkäisemiseksi. Meidän on autettava siirtolaisten alkuperämaita demokratisoitumaan ja saamaan aikaan hyvä hallinto antamalla niille mahdollisuus hyödyntää arvojamme ja kokemustamme. Eurooppalaisen naapuruuspolitiikan osana tarvitsemme taloudellisen toimintasuunnitelman, joka voi lisätä työllisyyttä, ja kauppasopimuksia, jotka voivat luoda todellista, markkinalähtöistä taloudellista kehitystä. Komission jäsen Füle ja korkea edustaja Ashton tukevat mitä enemmän sitä enemmän -kaavalla avun ehdollisuuden konseptia, jonka tarkoitus on palkita maita, jotka ovat aktiivisimpia demokraattisten uudistusten ja ihmisoikeuksien kunnioittamisen aloilla. Tätä lähestymistapaa pitäisi edistää, sillä se on yhdenmukainen arvojemme kanssa ja tehokas kehityksen kannalta ja kohtelee oikeudenmukaisesti unionin veronmaksajia.
costep_2011-04-06_9_6	Arvoisa puhemies, hyvät parlamentin jäsenet, haluan luonnollisesti onnitella esittelijää tästä mietinnöstä, joka todellakin viestittää EU:n politiikan merkittävästä edistysaskeleesta, koska siinä kehotetaan komissiota jättämään ehdotus direktiiviksi, joka koskee jäsenvaltioissa hyväksyttäviä menettelyjä kansainvälisen suojelun tunnustamiseksi ja mahdollisesti peruuttamiseksi. Uskon, että viime päivien tapahtumat Afrikan ja Euroopan rannikoiden välillä osoittavat, että me tarvitsemme turvapaikkapaketin - kuten sitä on määrä kutsua - josta tulee sitova sääntö. Tarkoitan erityisesti myönteisiä tarkistuksia, jotka hyväksyttiin, esimerkiksi koko kysymystä alaikäisiä koskevista paremmista takeista. Mielestäni lapsia ei saa ottaa säilöön missään olosuhteissa (juuri niin tapahtuu Lampedusassa, jossa lapsia on kohdeltu täsmälleen samoin kuin aikuisia, yhdessä aikuisten kanssa, usein täysin sietämättömissä olosuhteissa). Olisi ollut parempi saattaa tämä direktiivi voimaan ennen näitä dramaattisia tapahtumia Euroopassa ja Afrikassa. Toinen erittäin tärkeä kysymys koskee kaikkein heikoimmassa asemassa olevia henkilöitä ja heidän asioitaan, erityisesti naisia, ja perheasioihin ja perheiden yhdistämiseen liittyviä ongelmia. Onnittelut myös esittelijälle.
costep_2011-04-07_7_123	Nykyinen tilanne useissa Afrikan valtioissa ja myös Bahrainissa, Syyriassa ja Jemenissä on tulosta kansalaisten oikeutetusta pyrkimyksestä poliittisiin, taloudellisiin ja yhteiskunnallisiin muutoksiin, joilla pyritään saamaan aikaan aito demokratia. On yleisesti tunnettua, että näissä maissa on aina ollut voimassa sortavia lakeja, joilla rajoitetaan kansalaisten poliittisten ja kansalaisoikeuksien harjoittamista. Tämän seurauksena kansan keskuudessa halutaan kovasti poliittisia ja yhteiskunnallisia muutoksia. Valitettavasti hallitukset ovat vastanneet näihin oikeutettuihin vaatimuksiin väkivaltaisilla sortotoimilla ja soveltamalla terrorismin torjuntaa koskevia lakeja, joilla on tarkoitus oikeuttaa ilman oikeudenkäyntiä suoritetut teloitukset, kidutus, sieppaukset ja monien mielenosoittajien katoamiset. Tällä hetkellä Syyriassa, Bahrainissa ja Jemenissä surmansa saaneiden, loukkaantuneiden ja pidätettyjen määrä on erittäin korkea. Hallitusten liiallinen voimankäyttö mielenosoittajia vastaan on ollut vastoin kaikkia kansalaisoikeuksista ja poliittisista oikeuksista tehtyjä kansainvälisiä yleissopimuksia. Tuomitsen esittelijän kanssa sen, että näiden maiden turvallisuusjoukot ovat väkivaltaisesti tukahduttaneet rauhanomaiset mielenosoitukset ja murskanneet mielenosoittajien oikeutetut demokraattiset pyrkimykset. Meidän on ilmaistava vankkumaton solidaarisuutemme ja tukemme sille rohkeudelle ja päättäväisyydelle, jota nämä kansat osoittavat koko maailmalle.
costep_2011-05-11_6_149	Komissio hyväksyi tammikuussa 2009 ehdotuksen tekstiilien nimityksiä ja niitä vastaavia tekstiilituotteiden merkintöjä koskevasta uudesta asetuksesta. Ehdotuksen tavoitteena on yksinkertaistaa ja parantaa nykyistä tekstiilituotteiden merkintää koskevaa sääntelykehystä, jotta edistettäisiin kehitystyötä ja otettaisiin käyttöön uusia kuituja. Ehdotuksella helpotetaan lainsäädännön mukautusprosessia tekniseen kehitykseen muuttamalla kolme nykyistä direktiiviä yhdeksi asetukseksi, ja näin annetaan kuitujen käyttäjille mahdollisuus hyötyä nopeammin innovatiivisista tuotteista markkinoilla. Olen tyytyväinen ehdotukseen, ja katson erityisen merkittäväksi sen, että uudessa asetuksessa viitataan erityisesti alkuperämerkintöihin (Made in). Itse asiassa on hyvin tärkeää jatkaa tällä tiellä, jotta Euroopan unioni saisi välineet, joilla kilpailla Yhdysvaltojen, Kanadan, Kiinan ja Japanin kaltaisten merkittävimpien kauppakumppaniensa kanssa globalisoituneilla markkinoilla. Lisäksi haluan korostaa, että minusta neuvostossa aikaan saadun sopimuksen merkittävin näkökohta on Euroopan komission sitoumus esittää 30. syyskuuta 2013 mennessä asianmukaisen vaikutustenarvioinnin jälkeen mietintö lainsäädäntöehdotuksineen alkuperämerkinnöistä, jäljitettävyydestä sekä uusien teknologioiden käytöstä.
costep_2011-05-12_13_87	Äänestin tämän mietinnön puolesta, koska siinä korostetaan, miten tärkeää nuorten on saada monialainen koulutus Eurooppa 2020 -strategian tavoitteiden kannalta. Näissä puitteissa on välttämätöntä kannustaa nuoria jatkamaan opintojaan yliopistotasolla. Itse asiassa liian aikainen meneminen työelämään lisää työttömyysriskiä myöhemmin ja riskiä verrattain alhaiseen elintasoon. Siitä voisi siten olla korkeat taloudelliset ja sosiaaliset kustannukset, ja se voisi vaikuttaa kielteisesti unionin kestävään talouskasvuun ja sen valmiuteen parantaa tulevaisuudessa maailmanlaajuista kilpailukykyään. Samasta syystä katson, että monikulttuurinen, monikielinen ja käytännöllinen koulutus on olennaisen tärkeää tulevaisuuden kansalaisten luomisessa, erityisesti, jos se tehdään Nuoret liikkeellä -aloitteen kaltaisten liikkuvuusjärjestelmien avulla.
costep_2011-06-07_15_58	Kiitän esittelijää, jäsen Coelhoa, hänen erinomaisesta mietinnöstään, joka sopii hyvin viimeaikaiseen keskusteluun Schengen-sopimuksen täytäntöönpanosta. Ulkorajojen tehokas valvonta on tärkeä asia, sillä Schengen-alueen turvallisuus riippuu siitä, miten tehokkaasti kukin jäsenvaltio valvoo niitä. Vaikka kaikkia ongelmia ei ole vielä ratkaistu, Romania ja Bulgaria ovat osoittaneet olevansa riittävän valmiita panemaan täytäntöön kaikki Schengenin säännöstön vaatimukset. Me olemme puhuneet paljon näiden maiden valtion koneiston todellisesta tehokkuudesta ja korruption yleisyydestä. Mielestäni näitä asioita ei kuitenkaan ole syytä huomioida Schengenin täytäntöönpanon yhteydessä, sillä - kuten aiemminkin liittyneiden jäsenvaltioiden kohdalla - päätös liittymisestä tehdään ainoastaan rajatarkastusten ja poliisivoimien valmiuksien perusteella. Lisävaatimusten asettaminen loisi ennakkotapauksen syrjinnästä, jota ei ole esiintynyt aiemmin, ei edes vuoden 2007 laajentumisen jälkeen.
costep_2011-06-08_3_24	Arvoisa puhemies, haluan aluksi onnitella esittelijä Garriga Polledo, myös maatalouden ja maaseudun kehittämisen valiokunnan (AGRI) enemmistön puolesta, hänen viime kuukausina tekemänsä erinomaisen työn johdosta. Tulevia rahoitusnäkymiä koskeva keskustelu oli hyvin kiivas, ja jäsen Garriga Polledon laatima mietintö tarjoaa vaikuttavan yhteenvedon eri kansallisten valtuuskuntien ja eri poliittisten ryhmien kannoista. Maatalouden ja maaseudun kehittämisen valiokunnan lausunnon valmistelijana ilmaisen täyden tukeni päätökselle vähintäänkin jättää maatalousmäärärahat entiselleen ja - monien AGRI-valiokunnan kollegoideni tavoin - vastustan jyrkästi Euroopan liberaalidemokraattien ryhmän (ALDE) esittämää tarkistusta, jolla hyväksyttäisiin mahdolliset tulevat leikkaukset maatalousmäärärahoista muiden toimintojen rahoittamiseksi. Katson olevani pakotettu muistuttamaan kollegoja siitä, että yhteistä maatalouspolitiikkaa vaalitaan perussopimuksissa ja se on yksi Euroopan unionin harvoista reaalipolitiikoista. Sillä voi olla merkittävä asema strategisella alalla, joka tuottaa julkishyödykkeitä ja aitoa eurooppalaista lisäarvoa.
costep_2011-06-08_5_39	Arvoisa puhemies, haluan onnitella esittelijä Garriga Polledoa tämän koko vuoden ajan tekemästä erinomaisesta työstä, joka on saanut laajan poliittisen tuen. Olen tyytyväinen viestiin, joka mietinnöllä on onnistettu lähettämään: ratkaisu kriisiin on unionin aseman vahvistaminen globaalina toimijana. Tuleva rahoituskehys peilaa Eurooppa 2020 -strategiassa asetettuja tavoitteita ja perustuu vankasti Lissabonin sopimukseen. Tarvitaan kuitenkin sopivaa rahoitusta, jotta unionin ensisijaiset tavoitteet olisivat uskottavia. Energia- ja liikenneinfrastruktuurin kehittämisessä, investoinneissa tutkimukseen ja kehittämiseen, oppimiseen ja nuorisopolitiikkaan on löydettävä unionin tulevissa talousarviossa uutta pontta, ja samalla koheesiopolitiikan ja maatalouspolitiikan peruspilareihin on edelleen osoitettava nykyisen tasoista rahoitusta. EU ja sen suuret hankkeet eivät sovi yhteen kansallisen tason talousarviorajoitusten kanssa, mikä tarkoittaa sitä, että yksityisen sektorin entistä laajempi osallistuminen hankeobligaatioiden tai julkisen ja yksityisen tahon kumppanuuksien kautta on keskeisessä asemassa kilpailukyvyn ja kasvun lisäämisessä. Muiden Italiaa edustavien jäsenten kanssa olen huolissani ehdotuksesta lisätä aluepolitiikkaan niin kutsutut väliryhmät, sillä vaarana on, että tästä on haittaa unionin heikoimmille alueille. Lopuksi vahvistan, että unionin rahoittaminen kokonaisuudessaan omiin varoihin perustuvasta järjestelmästä on ainoa tapa varmistaa Euroopan unionin tulevaisuus ja kehitys.
costep_2011-06-08_7_251	Päätöslauselmassa, josta tänään äänestettiin, hahmotellaan useita toimenpiteitä, joilla vähennetään nykyistä riippuvuutta hyvin harvoista luottoluokitusten lähteistä. Kilpailun lisäämisen lisäksi näihin toimenpiteisiin kuuluu sisäisten luottoluokitusten laajempi ja harkittu käyttö etenkin suurissa rahoituslaitoksissa, jotka pystyvät tekemään omat riskinarviointinsa. Olimme alkuvaiheessa hieman eri mieltä tästä aiheesta, mutta lopullisissa kannoissamme pääsimme pääosin yksimielisyyteen. Myös avoimuuden kysymyksestä päästiin yksimielisyyteen, sillä kannatan ajatusta velvoittaa kaikki rekisteröidyt luottoluokituslaitokset tarkastelemaan vuosittain aiempaa luottoluokitustoimintaansa ja kokoamaan arviointitiedot vastuuraporttiin valvontaviranomaista varten.
costep_2011-06-08_7_514	Sopimusoikeutta koskevat erot jäsenvaltioissa aiheuttavat rakenteellisia ongelmia, jotka ovat epäedullisia yrityksille ja kuluttajille. Wallisin päätöslauselmassa kannatetaan eurooppalaisen sopimusoikeuden valinnaisen välineen luomista kuluttajille ja yrityksille yleisellä asetuksella, ja sen vuoksi äänestin asiakirjan puolesta. Lisäksi tällä välineellä ei korvattaisi jäsenvaltioiden sopimusoikeus vaan sillä pelkästään autettaisiin varmistamaan osapuolten välinen parempi sopimusmalli kaupallisiin ja kuluttajasopimuksiin sovellettavista yleisistä periaatteista, määritelmistä ja säännöksistä ilman, että toissijaisuus- ja suhteellisuusperiaatetta loukataan.
costep_2011-06-09_9_6	Arvoisa puhemies, haluaisin painottaa, että tänään ja huomenna järjestettävässä kahdenvälisessä huippukokouksessa on tarkasteltava tärkeää asiaa. Vaikuttaa kuitenkin siltä, että se puuttuu yhteisestä päätöslauselmastamme. Toisin sanoen katson, että huippukokousta saattaa varjostaa erimielisyys siitä, onko eurooppalaisten kasvisten tuonti kiellettävä E. coli -bakteerin vuoksi. Pidän komission aiemmin ilmaiseman kannan mukaisesti järjettömänä, että Venäjä asettaa tuontikieltoon tuotteita, joita kulutamme päivittäin ja jotka tarkastetaan perusteellisesti. Venäjän reaktio on mielestäni enemmänkin poliittinen siirto, jollaisia olemme aikaisemmin usein saaneet todistaa. Parlamentin kollegani jakavat nähdäkseni käsitykseni, jonka olen saanut tästä asiasta, myös maatalouden ja maaseudun kehittämisen valiokunnan jäsenenä. Tästä syystä olisi mielestäni hyvä ajatus tarkastella ongelmaa myös huippukokouksessa ja kehottaa Venäjää poistamaan välittömästi Euroopan unionista peräisin olevia kasviksia koskeva suhteeton ja perusteeton tuontikielto. Se on nimittäin sellaisenaan Maailman kauppajärjestön (WTO) periaatteiden vastainen, erityisesti kun otetaan huomioon, että Venäjä on WTO:n jäsenehdokas. Venäjän pääministeri Putin on jo ilmoittanut, että Venäjä ei kumoa kieltoa ennen kuin Euroopan unioni on toimittanut tietoa E. coli -tartunnan lähteestä.
costep_2011-06-23_14_144	Äänestän tämän Euroopan parlamentin lainsäädäntöpäätöslauselmaluonnoksen puolesta; se koskee esitystä neuvoston päätökseksi Euroopan unionin ja São Tomé ja Príncipen demokraattisen tasavallan välisessä kalastuskumppanuussopimuksessa määrättyjen kalastusmahdollisuuksien ja taloudellisen korvauksen vahvistamista koskevan pöytäkirjan tekemiseksi. Luonnoksen tavoitteena on vahvistaa EU:n asemaa tonnikalan pyyntialueella Atlantin valtamerellä sääntelemällä EU:n kalastuslaivaston toimintaa lainsäädännöllä. Kun muistetaan tonnikalateollisuuden merkitys EU:lle ja yksistään jo Italialle, on ensiarvoisen tärkeää kehittää toimintapuitteet Guineanlahdella toimivalle EU:n kalastuslaivastolle. Päätin edellä esitettyjen näkökohtien perusteella äänestää tämän luonnostekstin puolesta.
costep_2005-11-30_1_105	Lokakuun 27.-28. päivä aloitettiin uudelleen Transnistrian aluetta koskevat neuvottelut. Ne perustuvat nyt viisi plus kaksi -periaatteeseen: aiempien neuvotteluosapuolten, Venäjän, Ukrainan, ETYJ:n, Moldovan ja Transnistrian alueen lisäksi mukana ovat nyt myös Yhdysvallat ja Euroopan unioni, molemmat tarkkailijoina. Moldova on useamman kerran ilmaissut halunsa liittyä Euroopan unioniin, mutta suurin este maan liittymisen tiellä on Transnistrian kysymys. Tietenkään ei voida olettaa, että heti uusien neuvottelujen alussa päästäisiin merkittäviin tuloksiin. Haluan kuitenkin huomauttaa, että suurimmat ongelmat liittyvät siihen, että Yhdysvallat ja Euroopan unioni ovat allekirjoittaneet asiakirjan, jossa molempia Moldovan osia pidetään kriisin tasa-arvoisia osapuolina ja Venäjää välittäjänä. Olen vakuuttunut, ettei EU tässä tapauksessa ole päätynyt hyvin perusteltuun ratkaisuun. Kanta on väärä, koska Transnistrian kysymys on itse asiassa Venäjän ja Moldovan välinen kriisi, eikä Venäjän siis pitäisi olla välittäjän asemassa.
costep_2005-12-12_1_125	Viime aikoina olemme kiinnittäneet yhä enemmän huomiota veropolitiikkaan, vaikka se on pikemminkin kansalliseen politiikkaan kuuluva asia. Valitettavasti keskusteluissa on rajoituttu yksittäisten verojen tarkasteluun eikä ole arvioitu kunkin verotyypin kokonaisvaikutusta talouteen. Tuloveron tarkoituksena on edistää tarjontaa tai, kuten usein sanotaan, yrittäjyyttä. Nämä asiat vaihtelevat maittain ja riippuvat eri tekijöistä, kuten perinteistä, koulutuksesta ja historiallisesta kokemuksesta. Näin ollen on selvää, että eri maissa tarvitaan erilaisia toimia yrittäjyyden edistämiseksi, ja sen vuoksi voittojen verotukseen on sovellettava erilaisia veroasteita. Ryhmäni ei hyväksy tarkistuksia, joissa ehdotetaan jonkinlaista voittojen verotuksen veroasteiden yhtäläistämistä. Tästä huolimatta kannatamme jäsen Bersanin mietinnössä esitettäviä ehdotuksia, jotka koskevat yhteisen veropohjan laskennan ja täytäntöönpanomenettelyn kehittämistä. Mielestämme yhteisen veropohjan käyttöönoton avulla voidaan ensinnäkin hyödyntää entistä paremmin yhtenäismarkkinoiden tarjoamat edut ja toiseksi saada yrittäjien kyvyt esiin paitsi heidän kotimaissaan myös koko Euroopan unionissa. Tämä edistää osaltaan myös yrittäjyyden perinteen kehitystä ja helpottaa globalisaation asettamiin haasteisiin vastaamista. Miksi sitten olemme huolissamme? On kaksi kysymystä, jotka huolestuttavat meitä ja joita olisi mahdollisesti vielä tarkasteltava lainsäädäntötyön aikana. Ensimmäinen kysymys koskee tapoja estää epäreilu kilpailu tilanteessa, jossa pieniin yrityksiin sovelletaan niiden kotimaassa laajempaa veropohjaa ja suuremmat yritykset, jotka toimivat useammissa maissa, voivat valita näissä maissa käytettävistä veropohjista edullisimman. Toinen koskee kysymystä, kuinka voitoista kerätyt verot jaetaan eri maiden kesken, kun yritys toimii useassa maassa ja käyttää yhtenäistä menetelmää tuloveron laskemiseksi.
costep_2006-02-15_1_114	Nyt, kun vaaleihin on aikaa hiukan yli kuukausi, Valko-Venäjän tilanne ei anna paljoakaan toivoa siitä, että maan presidentinvaalit olisivat demokraattiset, vapaat ja oikeudenmukaiset. Toistaiseksi yksikään ehdokas ei ole rekisteröitynyt virallisesti, ja kaikkien valtion tiedotusvälineiden harjoittaman voimakkaan propagandakampanjan aiheena on vain yksi tuleva ehdokas (nykyinen presidentti Alexander Lukašenko). Lehdistöanalyysi osoittaa, että koko maassa on muodostumassa mielipide, jonka mukaan nykyiselle presidentille ole vaihtoehtoa, ja kansalaisten ehdoton enemmistö äänestää häntä, koska ainoastaan Alexander Lukašenko voi taata vakauden maassa, jonka saavutukset ovat kiistattomat. Presidentin vastustajat ovat ilmeisesti hyödyttömiä lurjuksia, kun taas länsimaat eivät ymmärrä Valko-Venäjän tilannetta ja yrittävät luoda maahan epävakautta, mutta eivät siinä onnistu Valko-Venäjän presidentin Lukašenkon vuoksi. Valtiosta riippumattomien tiedotusvälineiden sortaminen jatkuu yhä kiivaampana. Euroopan unionin tuki on tässä tilanteessa ensiarvoisen tärkeää, mutta se on riittämätöntä ja sitä annetaan liian myöhään, minkä vuoksi sillä on vähän vaikutusta. Onko tässä todellakin kaikki, mitä Euroopan unioni pystyy tekemään puolustaakseen naapurivaltionsa mielipide- ja lehdistövapautta?
costep_2006-12-13_21_33	Haluaisin esittää ministerille ydinvoimaloiden rakentamista koskevan kysymyksen. Kuten tiedämme, kukin Euroopan unionin jäsenvaltio päättää itse siitä, onko sen tarpeen rakentaa uusia ydinvoimaloita. Suomi tekee niin, ja se tekee sen menestyksekkäästi. Kun otetaan huomioon, että ydinvoimalat tulevat vuosi vuodelta luotettavammiksi ja että tiede ja tekniikka kehittyvät yhä paremmiksi, eikö ole aika pohtia tätä kysymystä uudelleen myös EU:n tasolla ja ilmaista myönteisempi kanta ydinenergiaan?
costep_2007-12-12_13_23	Suurkiitokset esittelijälle, jolla oli kunnia esitellä mietinnössään uusi ja samalla vanha eurooppalainen valtio. Erottuaan ”pehmeästi” Serbiasta, Montenegro sai mahdollisuuden osoittaa pienen ja ylpeän valtion rajoittamattoman potentiaalin. Toisaalta Montenegron olisi osoitettava tietä alueellisen yhteistyön kehittämisessä ja jatkettava vähemmistöjen oikeuksien parantamista sekä edistettävä Balkanin alueen muuttamista ruutitynnyristä paikaksi, jossa kansoilla olisi hyvä elää. Kuten muillakin vasta hiljattain itsenäistyneillä valtioilla, Montenegrolla on edessään joukko vaikeita haasteita, kuten esimerkiksi syvään juurtunut korruptio, laiton liiketoiminta ja harmaa talous. On valitettavaa, että jotkin ulkomaiset sijoittajat, erityisesti Venäjältä tulevat, ovat kiinnostuneista tästä nuoresta valtiosta vain, koska se tarjoaa helpon tavan päästä käsiksi laittomiin finanssikauppoihin. Montenegron päätös olla luovuttamatta Yhdysvaltain työntekijöitä kansainväliselle rikostuomioistuimelle sotilasavun vastineeksi heikentää valtion uskottavuutta suhteessa sen haluun harjoittaa rauhanomaista yhteistyötä naapurimaidensa kanssa ja jopa suhteessa sen sitoutumiseen eurooppalaisiin päämääriin. Menneisyyden varjoista huolimatta Montenegro on nyt muutamien muiden naapurimaidensa tavoin kiinnostunut mahdollisesta jäsenyydestä Euroopan unionissa. Juuri jäsenyyden mahdollisuus kannustaa valtiota kehittämään demokratiaa ja ihmisoikeuksia sekä parantamaan kansalaisten elämänlaatua. Vakautus- ja assosiaatiosopimuksen täytäntöönpanon on määrä panna vauhtia Montenegron uudistusprosessiin. Montenegro voi ottaa oppia naapurimaansa Slovenian ja muiden uudella vuosituhannella EU:hun liittyneiden valtioiden kokemuksesta EU:n jäsenyyden saavuttamisessa. Montenegron julistautuminen ekologiseksi tasavallaksi on arvostettava aloite, mutta sen uskottavaan soveltamiseen käytännössä voi vielä mennä aikaa. On hyvä, että Montenegroa ja muita Balkanin maita muusta Euroopasta erottava viisumipakkoasia on nyt nostettu esiin. Euroopan komission ja neuvoston ei pitäisi jäädä puolitiehen vaan poistaa tämä este kokonaan, samoin kuten taloudelliset ja byrokraattiset esteet. Niiden on kuitenkin varmistettava korkean suojelun taso rikollisia ja lainrikkojia vastaan.
costep_2008-04-24_6_16	Arvoisa puhemies, kuten kollegani jo mainitsi, tässä mietinnössä käsitellään sitä, kuka vastaa kirjanpitoprosessissa mistäkin. Parlamentin rooli on aika merkittävä, ja mielestäni meidän myös pitäisi saada tämä tehtävä. Haluaisin kuitenkin todeta, että suhtaudun jossain määrin epäilevästi jokaisen teknisen yksityiskohdan tarkasteluun ja standardien laatimiseen. En pidä arviointimenettelyn kuvaamista sekä realisoitavien ja realisoimattomien varojen arvioimista täysin hyväksyttävänä. Tämän vuoksi en ole varma, pitääkö meidän puuttua asiaan ja onko tämä hyvä vai huono menetelmä. Meidän pitäisi odottaa asiantuntijoiden arviota. Samalla realisoimattomia varoja koskevan standardin tarkistaminen ja asiaa koskevat kuulemiset ovat jo alkaneet. Meidän pitäisi päättää asiasta vasta niiden jälkeen. Näin ollen ehdotan, ettemme tue 30 kohdan alakohdassa e ja 42 kohdassa esitettyjä ehdotuksia.
costep_2008-06-16_25_22	Suhtaudun myönteisesti komission ehdotukseen tehdä vuodesta 2010 Euroopan köyhyyden ja sosiaalisen syrjäytymisen torjumisen teemavuosi. Köyhyys on ongelma sekä Euroopan unionissa että muualla maailmassa. Haluan painottaa köyhyyteen ja sosiaaliseen syrjäytymiseen liittyviä muutamia vakavia seikkoja, joihin meidän on kiinnitettävä aiempaa enemmän huomiota. Poistamalla lasten köyhyyden me voisimme rikkoa useiden köyhyydestä ja sosiaalisesta syrjäytymisestä kärsivien sukupolvien petollisen kierteen. Tämän lisäksi noin kymmenen prosenttia työntekijöistä kärsii köyhyydestä alhaisten palkkojen, osa-aikaisten työsuhteiden ja alhaisten pätevyyksien vuoksi. On tärkeää edistää laadukasta työllisyyttä, joka perustuu työntekijöiden kouluttamiseen. Lisäksi on myös erittäin tärkeää edistää solidaarisuutta yhteiskunnan sisällä, jotta kaikki kansalaiset tiedostavat köyhyyden ja sosiaalisen syrjäytymisen ongelman. Haluan rohkaista Euroopan unionin kaikkia toimielimiä ja jäsenvaltioita tarjoamaan kaikille yhteiskunnan jäsenille köyhyyden ja sosiaalisen syrjäytymisen torjumiseen liittyvää yksityiskohtaisempaa tietoa, jotta voidaan lisätä yhteistä vastuuta ja poistaa ennakkoluulo, jonka mukaan kyseisistä ongelmista kärsivät ihmiset ovat taloudellinen taakka yhteiskunnalle.
costep_2009-02-03_7_77	Meillä ei ole yhteistä eurooppalaista energiapolitiikkaa. Kukin jäsenvaltio puolustaa omia etujaan. EU:n sähköyhteyksiin ja laajakaistaiseen internetiin on myönnetty 5 miljardia euroa lisää. Kyseessä on historiallinen tapahtuma, sillä ensimmäistä kertaa EU:n historiassa Euroopan komissio keskusteli talousarviosta uudelleen ja ehdotti tällaista hanketta. Tämä on erityisen tärkeää Liettualle, sillä toistaiseksi sillä ei ole sähköyhteyttä Ruotsiin eikä Puolaan, vaan se on sähkön saannin kannalta eristyksissä. Energiayhteydet ovat investointeja, jotka eivät ole rahoituksellisesti kovin palkitsevia. Ne ovat kuitenkin elintärkeitä hankkeita, ja sen vuoksi niitä pitäisi rahoittaa EU-varoin. Liettua maksaa kaasusta tällä hetkellä noin 500 dollaria. Muut EU:n jäsenvaltiot, jotka sijaitsevat paljon kauempana Venäjästä, maksavat edullisempaa hintaa. Voisimme voittaa paljon osoittamalla solidaarisuutemme ja keskustelemalla Gazpromin kanssa hinnoittelusta yhdellä äänellä.
costep_2009-04-24_3_2	Nyt kun Euroopan unionin talous on ajautunut taantumaan, on erittäin tärkeää elvyttää talouskasvua. Yksi Euroopan unionin talouskasvun lähteistä on edelleen erittäin pirstoutuneiden yhteismarkkinoiden laajentaminen, erityisesti rahoituspalvelualalla. Käsiteltävänämme olevan ehdotuksen pitäisi auttaa tämän ongelman ratkaisemisessa ja luoda yhteinen eurooppalainen maksualue. Sitä kutsutaan yhtenäiseksi euromaksualueeksi. Tätä asiakirjaa on käsitelty jo jonkin aikaa. Kun euro otettiin käyttöön ja valuuttakurssit lakkautettiin euroalueen valtioissa, tuli selväksi, että rajatylittävien maksujen hinnat erosivat vielä paikallisten maksujen hinnoista. Siksi annettiin Euroopan parlamentin ja neuvoston asetus (EY) N:o 2560/2001 rajat ylittävistä euromääräisistä maksuista. Asetus tuli voimaan vuoden 2001 lopussa. Siinä määriteltiin samanlaiset kustannukset vastaaville paikallisille, kansallisille ja rajatylittäville maksuille, ja vahvistettiin tätä periaatetta. Tavoitteena oli alentaa kuluttajien maksettavaksi tulevia kustannuksia ja varmistaa kilpailun lisääntyminen maksupalvelumarkkinoilla. Asetuksen täytäntöönpano alensi palvelumaksuja; esimerkiksi 100 euron rajatylittävä tilisiirto maksoi Euroopan unionissa ennen keskimäärin 24 euroa, ja nyt se maksaa 2,50 euroa. Toisaalta asiakirja paljasti eräitä puutteita. Siksi sitä päätettiin tarkistaa. N:o 2560/2001 paranneltu versio. Mitä uutta siinä on? Ensinnäkin rajatylittävien ja vastaavien kotimaisten maksujen yhdenmukaisten palvelumaksujen periaatetta on laajennettu käsittämään suoraveloitus. Se ei ollut aikaisemmin käytettävissä. Kun SEPA ole luotu ja maksupalveludirektiivi hyväksytty, Euroopan maksuympäristö muuttui; siksi on tärkeää, että marraskuusta 2009 alkaen on mahdollista käyttää suosittua sähköistä maksutapaa, suoraveloitusta, rajatylittävissä maksutapahtumissa. Yhteisen suoraveloitusta koskevan mallin luomisen helpottamiseksi asetuksessa todetaan, että jos maksunsaajan ja maksajan maksupalveluntarjoajien välillä ei ole kahdenvälistä sopimusta, suoraveloitusta koskevaksi väliaikaiseksi monenväliseksi toimitusmaksuksi olisi vahvistettava 0,088 euroa vuonna 2012 päättyväksi siirtymäkaudeksi. Asiakirjassa hahmotellaan myös, miten kuluttajien oikeuksien puolustamista voitaisiin kehittää ja miten yrityksiä koskevia esteitä voitaisiin poistaa. On ehdotettu, että jäsenvaltiot nimittävät toimivaltaiset viranomaiset valvomaan asetuksen täytäntöönpanoa. Kyseisten viranomaisten pitäisi myös tehdä aktiivisesti rajatylittävää yhteistyötä, jotta yritysten kohtaamat esteet vähenisivät. Ne voisivat myös laatia suuntaviivat, miten arvioidaan menettelyjä, jotka koskevat periaatteen noudattamisen määrittelyä. Toinen tämän asiakirjan tarkistamisen tarjoama uusi asia on ehdotus poistaa asteittain tietyissä valtioissa pankeille asetetut velvoitteet ilmoittaa maksutasetiedot tilastoihin ja säätää muita menettelyjä maksutasetietojen ilmoittamiseksi tilastoihin. Olen erittäin pahoillani siitä, että neuvoston kanssa ei päästy sopimukseen tässä vaiheessa. Maksutasetietojen tarkistusmenettelyt ja täytäntöönpanomenettelyt on määriteltävä myöhemmin. Parlamentti ja komissio ovat ilmoittaneet, että sille asetetaan tiukka määräaika.
costep_2009-09-16_15_15	Suhtaudun myönteisesti Euroopan parlamentin aloitteeseen käynnistää keskustelu laista alaikäisten suojelemisesta julkisen tiedottamisen haittavaikutuksilta, joka hyväksyttiin Liettuan oikeistopuolueiden ponnistusten seurauksena. On valitettavaa, että laki säädettiin käsittelemättä ja arvioimatta riittävästi sen yhteensopivuutta kansainvälisen ja Euroopan unionin lainsäädännön kanssa. Myös kansalaisjärjestöjen ääni kaikui kuuroille korville. Lastensuojelun ylevän tarkoituksen varjolla luotiin itse asiassa oikeusperusta yhteiskunnan jakamiselle, tiedottamisen rajoittamiselle ja yksittäisten yhteiskuntaryhmien syrjimiselle. Liettuan entinen presidentti kaatoi lakiesityksen veto-oikeudellaan, ja uusi presidentti on perustanut työryhmän, joka esittää parlamentille uuden lakiesityksen sen tämän syksyn istunnossa. Toivon, että Liettuassa on riittävästi poliittista tahtoa lain parantamiseksi, varsinkin kun meillä on kokemusta edistyksellisten lakien säätämisestä ja täytäntöönpanosta tällä alalla. Kuusi vuotta sitten hyväksyttiin laki yhtäläisistä mahdollisuuksista Liettuan sosiaalidemokraattien ponnistusten ansiosta, ja sillä estettiin kaikki ikään, sukupuoliseen suuntautumiseen, vammaisuuteen, rotuun tai etniseen alkuperään perustuva suora tai epäsuora syrjintä kaikilla elämänaloilla. Ministerineuvostossa keskustellaan parhaillaan samankaltaisesta direktiiviluonnoksesta. Tämä Euroopan parlamentin päätöslauselma kannustanee Liettuan parlamenttia hyväksymään sellaisen lain, joka kunnioittaa ihmisoikeuksia ja vapauksia ja jossa ei ole sijaa minkäänlaiselle syrjinnälle, ei myöskään sukupuoliseen suuntautumiseen perustuvalle syrjinnälle.
costep_2010-01-19_7_16	Euroopan unioni on viime vuosina suuresti vahvistanut suhteitaan Lähi-idän maihin ja vaikutusvaltaansa niissä. Euroopan unioni on aina kiinnittänyt paljon huomiota Irakiin ja osallistunut kansainvälisen yhteisön kanssa niin jälleenrakentamiseen kuin rauhanturvaamiseen ja turvallisuusoperaatioihin Irakissa. Eri ryhmittymät taistelevat edelleen vallasta valtiossa, ja tämä haittaa monilla aloilla käynnistettyjen uudistusten täytäntöönpanoa valtiossa. Huolta aiheuttaa myös se, että 14 puolueelta on kielletty osallistuminen tuleviin vaaleihin. Irak on valinnut suunnakseen demokratian, joten niin Euroopan unionin kuin muidenkin maiden on vaadittava kansainvälisten sitoumusten noudattamista sekä ihmisoikeuksien ja vapauksien kunnioittamista ja tarvittaessa autettava tässä. Uskon, että Irak on todella valmis tiiviiseen yhteistyöhön Euroopan unionin kanssa. Maanantaina allekirjoitettu EU:n ja Irakin välinen energiayhteistyötä koskeva yhteisymmärryspöytäkirja osoittaa sen sitoutumista molempia hyödyttävän pitkän ajanjakson suhteen kehittämiseen. Energian kannalta Irak on hyvin merkittävä kumppani Euroopan unionille, mutta energiatoimitusten varmuuden turvaaminen liittyy väkisinkin valtion taloudelliseen ja poliittiseen vakauteen, joka on ollut vähissä viime aikoina. Tämä on selvästikin pitkäaikainen prosessi, mutta uskon, että Euroopan unionin, korkean edustajan ja kansainvälisen yhteisön on tarjottava keinoja ja ratkaisuja, jotta ihmisoikeusperiaatteista ja oikeusvaltiosta tulee Irakin tulevan politiikan kulmakiviä.
costep_2010-02-10_10_139	Äänestin päätöslauselman puolesta, koska Euroopan unionin on torjuttava laitonta maahanmuuttoa ja ihmiskauppaa. Työttömyyden kasvaessa kasvaa myös niiden ihmisten lukumäärä, jotka voivat joutua ihmiskaupan uhreiksi tai joita voidaan käyttää pakkotyöhön. Ennen kaikkea ihmiset, jotka ovat menettäneet työnsä omassa maassaan ja toivon paremmasta elämästä, etsivät menestystä muualta. Tällaista tilannetta rikollisjengit voivat käyttää hyväkseen. Erityisesti lapsia sekä tyttöjä ja naisia koskevan ihmiskaupan pääalue ei ole muuttunut vuosiin. Seksuaalinen hyväksikäyttö orjuuden kaltaisissa olosuhteissa on erityisen yleistä itäisessä Euroopassa, joka on kuin läpikulkureitti salakuljetettaessa ihmisiä länteen. Meidän on laadittava toimenpidestrategia ihmiskaupan vastaisesta toiminnasta. Eniten huomiota siinä on kiinnitettävä ihmiskaupan torjuntaan, ehkäisemiseen, uhrien suojeluun ja rangaistuksiin. Kaikkien jäsenvaltioiden on ryhdyttävä ankariin toimenpiteisiin ihmiskaupan torjumiseksi ja varmistettava kansallisten lainsäädäntöjen koordinointi. Meidän on pyrittävä tiiviimpään ihmiskauppaa koskevaan yhteistyöhön kaikkien asianosaisten kesken.
costep_2010-03-09_7_16	Arvoisa puhemies, arvoisa esittelijä, hyvät kollegat, olen samaa mieltä aloitteesta ja luotan, että sillä voidaan auttaa ihmisiä ja yrityksiä kansallisella tasolla. Ilman selkeää ja tiukasti säänneltyä sisämarkkinoiden ja oikeusjärjestelmän tilanteen valvontaa epäilen kuitenkin, onko mahdollista pelastaa tehokkaasti nämä markkinatoimijat, riippumatta niiden koosta ja käytetyistä palveluista. On määrättävä ankarat seuraamukset, jos tutkimuksen perusteella todetaan selkeitä loukkauksia. Käytäntöjä on ehdottomasti tarkkailtava, kun tutkitaan valituksia kansainvälisellä tasolla ja säädetään kriteereistä. Valitettavasti kotimaani surulliset tilastot osoittavat, että kahdeksassa kymmenestä tällä hetkellä tutkitusta kansainvälisestä tapauksesta voidaan todeta valtion elinten tai tuomioistuinten toimineen epäasianmukaisesti. Katson siksi, että ilman seuraamusten selkeää sääntelyä on mahdotonta saada aikaan toivottu tulos. Haluaisin, että tähän kiinnitetään huomiota.
costep_2010-03-10_8_1	Arvoisa puhemies, haluan ilmoittaa, että kannatan tätä päätöstä, vaikka korttini ei aluksi toiminutkaan, ja tämän vuoksi haluan ilmoittaa tämän. Menen nyt itse asiaan. Hyvät kollegat, se on ehdotus Euroopan parlamentin ja neuvoston direktiiviksi muutoksesta mikroyhteisöjen vuotuisia tilinpäätöksiä koskevaan vastuuseen. Hanke herätti myrskyisää keskustelua lähes kaikilla tasoilla, niin Euroopan unionin kuin jäsenvaltioidenkin toimielimissä. Olen vakuuttunut siitä, että meidän on laadittava Euroopan unionin yhteiset säännöt. Haluan kuitenkin korostaa, että vähentäessämme mikroyhteisöjen hallinnollista taakkaa emme saa vääristää reilun kilpailun edellytyksiä jäsenvaltioiden sisämarkkinoilla tai Euroopan unionin markkinoilla Katson, että mikroyhteisöjä varten olisi perustettava yhtenäinen vero, jollainen joissakin valtioissa jo on. Jos sellainen voitaisiin laskea, se voitaisiin laskea joko työntekijöiden tai liikevaihdon tai alueen mukaan, liiketoiminnasta riippuen. Tämän seurauksena laittomaan toimintaan ryhtyminen ei enää houkuttaisi näitä yrityksiä.
costep_2010-03-24_16_30	Kun otetaan huomioon jäsenvaltioiden monimutkainen taloudellinen tilanne, seuraavan vuoden talousarviota pitäisi suunnitella hyvin perusteellisesti. Eniten huomiota pitäisi kiinnittää työpaikkojen säilyttämiseen ja luomiseen. Pienten ja keskisuurten yritysten tukemisesta ja kannustamisesta olisi tässä apua, koska nämä yhtiöt työllistävät suuren osan Euroopan unionin kansalaisista. Taloudellisia tukitoimenpiteitä on tarjottava joustavammin ja niiden on oltava helpommin saatavilla, jotta vasta perustetut tai taloudellisiin vaikeuksiin joutuneet yritykset voivat jatkaa toimintaansa. Meidän ei myöskään pidä unohtaa lisäarvoa tuottavia alueita jäsenvaltioiden lisäksi yhteisössä kokonaisuudessaan. Näistä alueista voisimme mainita liikenteen, jossa painopisteen pitäisi olla kestävien ja turvallisten liikennejärjestelmien luomisessa ja Euroopan laajuisten verkostojen kehittämisessä. Energiaomavaraisuuden varmistavien energialinkkihankkeiden sopivan rahoituksen on myös oltava yksi vuoden 2011 talousarvion painopisteistä.
costep_2010-10-07_13_122	Hyvät kollegat, olen erittäin huolissani tapahtumista Kongon demokraattisessa tasavallassa, jossa on viime kuukausina raiskattu satoja tai jopa tuhansia naisia ja lapsia. Tämä tyrmistyttää minua poliitikkona, ja sitäkin enemmän isänä ja miehenä. Se on kauheaa. Syylliset on löydettävä ja asetettava syytteeseen, ja heitä on rangaistava kansainvälisen oikeuden mukaisesti. Me - kansainvälinen yhteisö - olemme epäonnistuneet. Olemme kuitenkin epäonnistuneet myös paljon lähempänä kotiamme, omalla alueellamme. Tuomitsemme aina suin päin Euroopan unionin ulkopuolella tapahtuneet ihmisoikeusloukkaukset ja vaadimme kiireellisten toimien toteuttamista. Kun huomio kiinnittyy EU:ssa tapahtuviin ihmisoikeusloukkauksiin, reaktio on kuitenkin useimmiten pidättyväinen. EU joutuu vakavaan luottamuskriisiin, jollei se onnistu kaventamaan kuilua EU:n ulkopuolella tehdyistä rikoksista esittämänsä huomattavan paheksunnan ja ihmisoikeuksien alalla toteutettujen EU:n sisäisten toimien välillä. Näin ei pitäisi olla. Lissabonin sopimus tarjoaa uusia mahdollisuuksia ihmisoikeuksien lujittamiseen, erityisesti Euroopan unionin perusoikeuskirjan, joka velvoittaa nyt EU:n toimielinten lisäksi jäsenvaltioita. Näin ollen meillä on valmiudet täyttää tämän EU:n ihmisoikeuksia koskeva tyhjiö, mutta meidän on toimittava heti.
costep_2010-10-18_13_48	Nykyään on todellakin erittäin tärkeää sovittaa työ- ja perhe-elämä paremmin yhteen pyrkimällä talouskasvuun, hyvinvointiin ja kilpailukykyyn sukupuolten tasa-arvon alalla. Koska syntyvyys laskee jyrkästi miltei kaikissa jäsenvaltioissa, meidän on ryhdyttävä toimenpiteisiin luodaksemme äideille parhaat mahdolliset olosuhteet, jotta he voivat kasvattaa lapsensa ja jotta heillä on todellinen mahdollisuus palata työmarkkinoille. Kehotan myös jäsenvaltioita ja Euroopan parlamentin jäseniä etsimään mahdollisuuksia ja koordinoimaan äitiysetuutta ja hoitoetuutta, jotta voidaan varmistaa, että naiset eivät ole miehiä kalliimpaa työvoimaa. Vanhempainvastuiden jakaminen ja mahdollisuus myöntää myös miehille oikeus kahden viikon isyysvapaaseen antaisivat naisille enemmän mahdollisuuksia palata työmarkkinoille ja vahvistaisivat perhesiteitä. Olen siksi vakuuttunut, että jatkettu äitiysvapaa helpottaisi myös parempien syntyvyyslukujen aikaansaamista erityisesti siksi, että yhteiskuntamme ikääntyy nopeasti.
costep_2010-11-25_9_1	Arvoisa puhemies, äänestin tämän päätöslauselman puolesta, jossa on käsitelty vuoden 2011 talousarviosta käytäviä neuvotteluja. Viime viikolla pidetty parlamentin ja neuvoston sovittelukomitean epäonnistunut tapaaminen on herättänyt suurta huolta koko Euroopan unionissa. On valitettavaa, että jotkut eivät vielä pidä tarpeellisena Lissabonin sopimuksen noudattamista. Mikäli emme pääse yksimielisyyteen talousarviosta ja muista siihen liittyvistä asioista vuoden loppuun mennessä, siitä koituu hyvin vakavia seurauksia. Euroopan ulkosuhdehallinnon ja kolmen muun instituution perustaminen Euroopan unionin rahoitusinstituution valvomiseksi olisi hyvin vaikeaa, mikäli rahoitus olisi puutteellinen. Rahan puute tarkoittaa myös sitä, että koheesiopolitiikkaa, joka on yksi Euroopan unionin tärkeimmistä politiikan aloista, ei pantaisi täytäntöön asianmukaisesti, puhumattakaan siitä, mitä tapahtuisi Eurooppa 2020 -strategialle ja Galileo-ohjelmalle. Sen vuoksi olen sitä mieltä, että Euroopan parlamentin rakentava ja joustava kanta osoittaa jälleen kerran sen, että rahoituskriisin keskellä Euroopan parlamentti toimi todella vastuuntuntoisesti.
costep_2010-12-15_10_342	Kannatin mietintöä, koska sen tavoitteena on lisätä energiatehokkuutta vähintään 20 prosenttia vuoteen 2020 mennessä ja siten edistää siirtymistä kestävään ja ympäristöystävälliseen talouteen. Edut ovat valtavan suuret sekä taloudellisen kasvun että työpaikkojen luomisen kannalta. Työpaikkoja syntyy sekä kaupungeissa että maaseudulla. On tunnettua, että rakennusten energiatehokkuutta voidaan parantaa todella merkittävästi. Tästä syystä olisi keskityttävä käytössä olevien rakennusten kunnostamiseen, koska uusien kiinteistöjen rakentamisvauhti on hidastunut EU:ssa ja monien vanhojen kiinteistöjen kunnostaminen tuottaa parhaat energiatehokkuustulokset sillä edellytyksellä, että kunnostustyöt tehdään asianmukaisella tavalla. Puhtaan teknologian alalla on yhtäältä kurottava kiinni Yhdysvaltain ja EU:n sekä toisaalta Kiinan ja EU:n välinen ero. Mainitut valtiot ovat edistyneet EU:ta pitemmälle energiatehokkaita ratkaisuja edistävän lainsäädännön säätämisessä. Näin ollen EU:n ja jäsenvaltioiden olisi tuettava rahoitusta lisääviä toimia ja välineitä. Energiatehokkuutta koskevia sopimuksia tukevien kansallisten energiatehokkuusrahastojen käyttöönottoa olisi kannustettava EU:n laajuisella rahoitusvälineellä. Energiatehokkuutta koskeva sopimus, jonka puitteissa asiakas maksaa takuunalaisesta energiansäästöstä, luo vipuvaikutusta, koska investoinnin takaisinmaksuaika on 2-15 vuotta. Mainittu malli luo työpaikkoja pk-yrityksissä, alentaa kuluttajien energialaskuja ja vähentää päästöjä.
costep_2010-12-16_7_101	Tänä vuonna tehtiin tärkeitä päätöksiä, joiden tavoitteena on luoda EU:n talouden ohjausta ja hallintaa sekä rahoitusvalvontaa koskeva kehys. EU perustaa järjestelmäriskikomitean, joka vastaa rahoitusjärjestelmän makrotason vakauden valvonnasta, jotta voidaan välttää finanssialan häiriöiden leviäminen laajemmalle ja edistää sisämarkkinoiden moitteetonta toimintaa ja varmistaa näin, että rahoitusala edistää talouskasvua kestävällä tavalla. Hyväksyn ehdotuksen, jolla perustetaan pysyvä Euroopan vakautusmekanismi ja vahvistetaan näin talouden ohjausjärjestelmää, jotta voidaan varmistaa toimiva ja tiukka talouden seuranta ja koordinointi ja kohdistaa huomio ennaltaehkäisyyn. Kannatan päätöslauselmassa esitettyä ehdotusta, että euroalueeseen kuulumattomien jäsenvaltioiden olisi voitava osallistua tällaisen mekanismin perustamiseen ja niillä olisi oltava mahdollisuus saada tarvittaessa taloudellista tukea.
costep_2011-02-03_9_49	Äänestin kehitysyhteistyön rahoitusvälineen perustamisesta annetun asetuksen puolesta. Euroopan unionin kehitysyhteistyöpolitiikan tavoite on köyhyyden vähentäminen ja lopulta sen poistaminen. Sillä tuetaan Afrikan, Karibian ja Tyynenmeren (AKT) maiden ponnistuksia köyhyyden vähentämiseksi ja kestävän talouden ja yhteiskunnallisen kehityksen takaamiseksi. Euroopan unioni on sitoutunut tukemaan kehitysmaiden sujuvaa ja asteittaista integroitumista maailmantalouteen kestävän kehityksen takaamiseksi. Tärkeimmillä AKT:n banaaninviejämailla voi olla haasteita muuttuvien kauppasopimusten puitteissa, erityisesti suosituimmuuskohtelun tullin vapauttaminen Maailman kauppajärjestön puitteissa ja unionin ja Latinalaisen Amerikan maiden välillä tehdyt tai parhaillaan tehtävät kahdenväliset ja alueelliset sopimukset. Ohjelmassa hyväksyttävillä rahoitustukitoimenpiteillä pitäisi pyrkiä parantamaan ihmisten elämisen edellytyksiä ja elinoloja banaaninkasvatusalueilla ja banaanin arvoketjuissa, erityisesti pienviljelijöiden ja pienten yksikköjen osalta, sekä varmistamaan työvoimaa koskevien normien ja työterveys- ja työturvallisuusnormien sekä ympäristönormien noudattaminen, erityisesti torjunta-aineiden käytön ja niille altistumisen osalta. Toimenpiteillä pitäisi siksi tukea banaanin viennistä riippuvaisten alueiden sopeutumista ja tarvittaessa uudelleenjärjestelyä alakohtaisella talousarviotuella tai hankekohtaisilla toimilla.
costep_2011-02-16_7_132	Äänestin tämän päätöslauselmaesityksen puolesta, koska pienet ja keskisuuret yritykset vaikuttavat merkittävästi talouskasvuun, sosiaaliseen yhteenkuuluvuuteen, työpaikkojen luomiseen ja innovaatioon. On erittäin tärkeä luoda tehokkaat välineet, jolla tuetaan pk-yritysten rahoitusta. Seuraavalla ohjelmakaudella on kiinnitettävä erityistä huomiota välirahoitusinstrumentteihin, jotka poistaisivat rahoitusesteitä ja edistäisivät uusien innovoivien yritysten perustamista ja kasvua sekä tarjoaisivat parempia mahdollisuuksia päästä eurooppalaisille riskipääoma- ja joukkovelkakirjamarkkinoille sekä samalla poistaisivat näiden markkinoiden kehitystä koskevia esteitä. Olen samaa mieltä ehdotuksesta luoda starttiyrityksille ja innovoiville yritykselle paremmat edellytykset hankkia pääomasijoituksia. Meidän on varmistettava kaikin keinoin, että nykyisiä rahoitusjärjestelyitä pannaan tehokkaasti täytäntöön kansallisella ja EU:n tasoilla yksinkertaistaen hallinnollisia menettelyjä ja helpottaen rakennerahastojen käyttöä. On erittäin tärkeää, että jäsenvaltiot uudistavat perusteellisesti pk-yritysten verotukseen ja tukiohjelmiin liittyviä järjestelmiä. EU:n talousarviosta tarvitaan myös lisää rahoitusta innovatiivisille rahoitusvälineille, ja kilpailukyvyn ja innovoinnin ohjelmalle on myönnettävä lisää rahoitusta. Lisäksi on vähennettävä pk-yritysten hallinnollisia esteitä, kevennettävä innovatiivisten rahoitusvälineiden hallintoa, pk-yritysten rahoitusohjelman koordinointia ja luotava keskitetty asiointipiste.
costep_2011-03-09_11_191	EU:hun yhdentyminen on Montenegron kehityksen tärkein liikkeelle paneva voima. Maa on saavuttanut paljon viimeisten 12 kuukauden aikana toteuttamalla onnistuneesti rakenne- ja talousuudistuksia ja torjumalla tehokkaasti korruptiota ja järjestäytynyttä rikollisuutta. Etniset vähemmistöt elävät sovussa keskenään Montenegrossa, ja maa edistää menestyksekkäästi hyviä naapuruussuhteita. Siksi EU ja Montenegro allekirjoittivat vakautus- ja assosiaatiosopimuksen. Äänestin tämän päätöslauselman puolesta, sillä siinä esitetään perustellusti lisätoimia Montenegron uudistamiseksi. On välttämätöntä edistyä oikeusvaltion luomisessa, jatkaa hallinnollisten uudistusten toteuttamista, parantaa virkamiesten valmiuksia, tarkistaa vaalilainsäädäntöä sekä vahvistaa kansalaisyhteiskuntaa ja riippumatonta tiedonvälitystä. Montenegron on tärkeää ylläpitää vauhtia ja jatkaa aloittamaansa työtä.
costep_2011-05-11_6_201	Äänestin tämän ehdotuksesta Euroopan parlamentin ja neuvoston päätökseksi ensimmäisen radiotaajuuspoliittisen ohjelman perustamisesta laaditun päätöslauselman puolesta. Olen samaa mieltä esittelijän kanssa siitä, että yhtenäiset sisämarkkinat ovat olennaisen tärkeät, jotta Eurooppa voi nousta johtavaan asemaan maailmantaloudessa ja erityisesti palvelualoilla ja tietotaloudessa. Digitaalistrategia ja digitaalitalous voivat toimia keihäänkärkenä sisämarkkinoiden toteuttamisessa kaikilla taloutemme aloilla. Tämä edellyttää kykyä ottaa johtajuus laajakaistan ja internetin käytössä. Meidän on pyrittävä tekemään Euroopasta paras ja tehtävä se, mikä on parhaaksi Euroopalle: taajuuksia on vapautettava uusia palveluita ja mobiililiikenteen kasvua varten, on luotava perusta kulttuurille ja sisällöntuottajille, televisio- ja radioyhtiöille ja julkisille palveluille tarjottaville uusille mahdollisuuksille laajakaistan puitteissa. Ensimmäinen radiotaajuuspoliittinen ohjelma on tärkeä askel tämän rajallisen resurssin tarkoituksenmukaisen ja mahdollisimman tehokkaan käytön varmistamisessa. EU:n on oltava tiennäyttäjä tässä muutosprosessissa ja luotava parhaat mahdollisuudet kilpailukykyiselle eurooppalaiselle tietotaloudelle, jonka tunnusomaisia piirteitä ovat elinvoimaisuus, muutos ja innovointi. Tämän edellytyksenä on mahdollisuus käyttää internetiä ja laajakaistasovelluksia mahdollisimman suurta nopeutta ja kapasiteettia hyödyntäen.
costep_2011-05-11_6_387	Äänestin tämän mietinnön puolesta, koska siinä esitellään Euroopan parlamentin vastaus komission julkaisemaan vihreään kirjaan, jonka on tarkoitus käynnistää julkinen kuuleminen metsien suojelusta ja varautumisesta ilmastonmuutokseen Euroopan unionissa. Mietinnössä parlamentti pitää myönteisenä komission vihreää kirjaa ja peräänkuuluttaa EU:n metsätalousstrategian ajanmukaistamista. Toissijaisuus- ja suhteellisuusperiaatteiden soveltaminen pitäisi ottaa samalla asianmukaisesti huomioon ja strategiaan pitäisi sisällyttää myös ilmastonmuutosulottuvuus ja laajemmat metsänsuojelukysymykset. Parlamentti myös toistaa kantansa, jonka mukaan EU:n metsänsuojelutoimiin kohdistettavaa rahoitusta on lisättävä maaseudun kehittämistä koskevan yhteisen maatalouspolitiikan pilarin kautta erityisesti ilmastonmuutoksen mukanaan tuomien uusien haasteiden takia. Muiden mahdollisten rahoituslähteiden ohella mietinnössä ehdotetaan myös harkittavaksi mahdollisuutta, että yrityksille maksettaisiin ekosysteemipalveluista, joiden avulla ne myötävaikuttavat biologisen monimuotoisuuden säilyttämiseen ja metsänsuojeluun. EU:n tason koordinoinnin ja jäsenvaltioiden välisen tiedonvaihdon tehostamisen kaltaisten useiden muiden toimenpiteiden lisäksi komissiota kehotetaan harkitsemaan sellaisen lainsäädäntöehdotuksen esittämistä, jolla kielletään rakentaminen tulipalon puhtaaksi raivaamalle alueelle, kun tulipalon on osoitettu olleen seurausta tuhopoltosta.
costep_2011-05-12_13_319	Parlamentti teki tänään tärkeän päätöksen, joka koskee antibioottiresistenssiä. Mielestäni on hyvin tärkeää kerätä ja analysoida tietoja eläinlääkintätuotteiden, myös antibioottiaineiden, käytöstä. Välttämätöntä on myös varmistaa, että näitä tuotteita käytetään tehokkaasti ja maltillisesti ja että ne eivät vaaranna ihmisten sairauksien torjunnan tehokkuutta silloin, kun antibiootteja käytetään lääkkeinä. Vaikka EU:ssa vuosina 2005-2009 suoritetuista antibakteeristen aineiden jäämiä eläimissä ja rehussa koskevista testeistä saatiin positiivisia tuloksia, voimme sanoa, ettei mitään hallittua vähenemistä ole tapahtunut, vaan jäämien vähenemisessä on vain hajanaisia vaihteluja. Erityisen huolestuttavaa on, että vuoden 2009 tietojen mukaan suurin osa antibioottilääkkeitä koskevista poikkeavuuksista löytyi hunaja-, kaninliha- ja viljelykalanäytteistä eli tuotteista, joita usein pidetään arvokkaina elintarvikkeina ja joita monet eurooppalaiset syövät päivittäin. Ihmisten terveydelle ja eläinten hyvinvoinnille on siis hyvin tärkeää, että pyritään huolellisesti soveltamaan mikrobilääkehoitoa ja toteuttamaan kattavaa seurantaa, jonka avulla voidaan paremmin koordinoida ihmis- ja eläinlääketieteen tutkimuslähteitä.
costep_2011-06-08_7_218	Edistyksellisellä sopimuksella rohkaistaan ja vauhditetaan aktiivisia kauppa- ja investointisuhteita EU:n ja Kanadan välillä. Kauppasuhteiden vapauttaminen tuottaa molemminpuolisia etuja liike-elämän toimijoille ja luo suotuisammat edellytykset investoinneille. WTO:n sitoumukset ylittävän kattavan ja laadukkaan sopimuksen aikaansaamiseksi kumpikaan osapuoli ei saisi esittää vaatimuksia, jotka ovat ristiriidassa niiden sisäpolitiikan tai toimielinjärjestelmien kanssa. Lisäksi mahdollisten kauppakiistojen ratkaisemiseksi olisi käytettävä vastavuoroisuuden periaatetta, teollis- ja tekijänoikeuksien suojelua olisi parannettava, ja palveluiden ja julkisten hankintojen markkinoille pääsyn olisi oltava vastavuoroista. Erityistä huomiota olisi kiinnitettävä maatalousalaan ja kuluttajiin. Meidän on säilytettävä tiukka asenne muuntogeenisiin organismeihin (GMO), maitoon ja alkuperämerkintöihin. Meidän on varmistettava maataloustuottajien laajempi mutta oikeudenmukainen kilpailu. Katson, että komission olisi aloitettava Kanadan kanssa neuvottelut investoinneista, kun parlamentti on ottanut kantaa EU:n tulevaan investointipolitiikkaan. Meidän on suojeltava osapuolten herkimpiä aloja ja jätettävä ne investointisopimusten soveltamisalan ulkopuolelle. Komission on otettava tiukka asenne hyljetuotteiden kieltoon, ja tässä suhteessa Kanadan olisi vedettävä takaisin WTO:lle esittämänsä vaatimus muodollisen riidanratkaisupaneelin asettamisesta. Tällainen vaatimus ei ole myönteisten kauppasuhteiden periaatteiden mukainen.
costep_2011-06-23_14_134	EU:n ja Seychellien tasavallan välinen kalastuskumppanuussopimus ajaa molempien osapuolten etuja. Se mahdollistaa ennen kaikkea EU:n alusten pääsyn Seychellien vesille ja pyynnin siellä. Alukset luovat monia uusia työpaikkoja Seychellien merimiehille. Sopimuksella vahvistetaan yhteistyötä ja edistetään kumppanuuden puitteita sekä tieteellisestä yhteistyöstä vastuullisen ja kestävän kalastuksen alalla. Lisäksi Seychellien kalatalouden kehitysolot ovat suotuisat, koska alalla on ryhdytty harjoittamaan vastuullista kalastusta, torjumaan tehokkaasti laitonta, ilmoittamatonta ja sääntelemätöntä kalastusta sekä hyödyntämään täysipainoisesti alusten valvontajärjestelmää. On syytä huomauttaa, että uudistetun sopimuksen määräykset vaikuttavat myönteisesti Euroopan tonnikalasäilykemarkkinoihin ja auttavat epäilemättä markkinoiden vakauttamisessa. Sopimuksella parannetaan avomerien suojelutoimenpiteiden noudattamista sekä luodaan edellytyksiä laittoman pyynnin estämiselle. Olen tyytyväinen siihen, että osapuolten välillä löytyi kompromissi ja että sopimuksen uusimista koskevassa pöytäkirjassa on täytäntöönpanon keskeyttämistä koskeva lauseke ihmisoikeusrikkomusten ja ILOn periaatteiden laiminlyönnin varalta. Huomiota olisi kiinnitettävä siihen, että merirosvous on yhä merkittävä uhka Intian valtamerellä liikennöivien alusten turvallisuudelle. Siten molempien osapuolten on ryhdyttävä toimiin, joita tarvitaan laajamittaisen laittoman pyynnin lopettamiseksi.
costep_2011-06-23_14_510	Talouden parannetun ohjausjärjestelmän pitäisi perustua jäsenvaltioiden entistä voimakkaampaan sitoutumiseen sääntöihin ja toimintalinjoihin sekä jäsenvaltioiden talouspolitiikan entistä vankempaan unionin tason valvontajärjestelyyn. Ohjausjärjestelmää on uudistettava voimakkaasti. Jotta euroalueen makrotalouden epätasapainoa koskevan asetuksen säännökset voidaan panna asianmukaisesti täytäntöön ja jotta niillä voidaan saavuttaa halutut tavoitteet, on otettava käyttöön eriytetty seuraamusjärjestelmä. Jos siis jäsenvaltio ei noudata suosituksia eikä toteuta neuvoston ehdottamia korjaavia toimia, siltä on vaadittava korollista talletusta. Jos jäsenvaltio rikkoo suosituksia toistuvasti, korolliset talletukset muuttuvat vuotuiseksi sakoksi. Kannatan ehdotusta, jonka mukaan korollisen talletuksen ja sakon olisi oltava sama kaikille jäsenvaltioille, joiden rahayksikkö on euro, kaikkien jäsenvaltioiden tasapuolisen kohtelun varmistamiseksi. Vain vahva ja riippumaton komissio voi valvoa ja antaa ohjeita uudessa syvemmälle menevässä ja laajemmassa talouspolitiikan valvontakehyksessä. Siksi komissio tarvitsee oikeuden suosittaa seuraamuksen pienentämistä tai peruuttamista poikkeuksellisissa taloudellisissa olosuhteissa. Samalla neuvostolle pitäisi antaa toimivalta tehdä seuraamuksen soveltamista koskevia yksittäisiä päätöksiä.
costep_2009-04-01_15_18	Kiitos, arvoisa puhemies. Tuen tarkistuksia, joita asiasta vastaava valiokunta on esittänyt komission ehdotukseen energiatehokkuuteen ja uusiutuvien energialähteiden käyttöön asuntokannassa tehtävistä investoinneista. Valiokunnan ehdotuksella edistetään kysynnän kasvua ja nopeampaa rahavirtaa energiatehokkuutta lisääville toimenpiteille. Jäsenvaltioille annetaan nyt mahdollisuudet suunnata näitä resursseja niin, että energiatehokkuuden lisäämisen suurin mahdollinen vaikutus saavutetaan. Kattavimmat tulokset saataisiin käyttämällä kyseisiä resursseja tavoitteisiin, joiden nojalla energiatehokkuuden lisäämistä koskevia kuluttajien aloitteita voitaisiin toteuttaa vapaasti, ja rohkaisevimpia toimenpiteitä olisivat ne, joilla vähennettäisiin niiden riskejä, jotka itse miettivät investoimista energiatehokkuuteen. Myönnän kuitenkin, että valiokunnan pitäisi antaa tästä asiasta joitakin suuntaviivoja jäsenvaltioiden tulevia toimia varten. Sellaisella toimintatavalla olisi kerrannaisvaikutus talouden edistämiseen ja sillä myös vauhditettaisiin energian säästämistä koskevan tietoisuuden nopeampaa levittämistä jäsenvaltioissa. Käytettävissä olevien resurssien määrä edellyttää kuitenkin, että jäsenvaltiot rajoittavat avunsaajien määrää, ja siinä mielessä olisi järkevää seurata komission ehdotusta ja suunnata nämä resurssit ennen kaikkea pienituloisille kotitalouksille. Kiitos.
costep_2010-10-20_7_34	Jäsen Rangel esittää hyvin merkittäviä tarkistuksia Euroopan parlamentin työjärjestykseen. Nämä työjärjestykseen tehtävät tarkistukset voivat saada keskustelumme kohteena ongelmat ratkeamaan nopeammin. Toivon erityisesti, että Euroopan parlamentin päätökset ja suositukset pantaisiin EU:n jäsenvaltioissa täytäntöön. EU:n suositukset yhteisön ulkopuolisille maille saavat huomattavasti lisää painoarvoa, kun oma talomme on järjestyksessä. Esimerkiksi suosituksia, jotka Euroopan parlamentti antoi 11. maaliskuuta 2004 hyväksymässään päätöslauselmassa muiden kuin Latvian kansalaisten tilanteesta Latviassa, ei ole vielä pantu täytäntöön. Toivon, että Euroopan parlamentin työjärjestyksen tarkistaminen auttaa EU:n toimielimiä muodostamaan selvän kuvan Latviassa tapahtuvista perusoikeus- ja ihmisoikeusloukkauksista.
costep_2010-10-21_8_102	Euroopan unionin on jatkettava aktiivista vuoropuhelua Ukrainan kanssa maan liittymisestä unioniimme, vaikka katsommekin, että on hyvä, ettei Ukrainasta tule lähivuosina jäsenvaltiota. Meidän kaikkien etujen mukaista on, että Ukraina nähdään taloudellisesti kehittyneenä ja poliittisesti vakaana valtiona, jonka lähimmät kumppanit löytyvät lännestä. Ymmärrämme, ettei tähän ole helppo päästä, koska maan on vakautettava taloudellinen tilanteensa ja toteutettava lukuisia uudistuksia. Näin on kuitenkin tehtävä ja EU:n on tarjottava tukensa tälle työlle. Rakentavaa työtä EU:n ja Ukrainan assosiaatiosopimuksen hyväksi on jatkettava, ja laajennettuun vapaakauppasopimukseen tähtäävä työ on polkaistava käyntiin. Maantieteellisesti Ukraina sijaitsee hyvin tärkeässä paikassa, ja se on tärkeä myös EU:n kaasunsaannin kannalta. Tämän vuoksi on välttämätöntä tukea Ukrainan kaasuntoimitusjärjestelmän uudenaikaistamista, jolloin voidaan vähentää riskiä, että kaasutoimitukset EU:n jäsenvaltioihin katkeavat, kuten hiljattain on käynyt. Samanaikaisesti emme saa sulkea silmiämme demokratian loukkauksilta, joista on tullut vakavampia sen jälkeen, kun Viktor Janukovitšista tuli presidentti. Velvollisuutemme on tuoda esille nämä loukkaukset ja puolustaa vahvasti länsimaisten arvojen noudattamista Ukrainassa, sillä unionimme perustuu kyseisiin arvoihin.
costep_2011-06-08_7_651	Vaikka Euroopan parlamentin mietintö Sijoittaminen tulevaisuuteen: uusi monivuotinen rahoituskehys kilpailukykyistä, kestävää ja osallistavaa Euroopan unionia varten sisältää monia ajatuksia, joita pitäisi tukea, en kannattanut sitä, koska katson, että se vahingoittaa Euroopan unionin imagoa kansalaisten silmissä. Mietinnössä ehdotetaan unionin kansalaisten verotaakan kasvattamista, enkä voi hyväksyä sitä. Voin yhtyä siihen, että EU:lla on oltava oma rahoituksensa ja että se voidaan toteuttaa keräämällä veroja. Se kuitenkin edellyttäisi Euroopan liittovaltion perustamista, ja se pitäisi tehdä avoimilla keskusteluilla eikä takaoven kautta käyttämällä veropolitiikkaa. Jos me haluamme jatkaa tähän suuntaan, meidän on ensin varmistettava, että jäsenvaltiot suostuvat luovuttamaan verotulonsa Euroopan unionin hyväksi, ja vasta sitten olisi mahdollista luoda itse rahoitettu yhteinen talousarvio. Tällaisiin päätöksiin eurooppalaisten poliitikkojen on otettava mukaan yhteiskunta, mitä ei ole tapahtunut tässä tapauksessa.
costep_2011-03-09_6_32	Arvoisa puhemies, arabimaailmassa ja kaikissa arabimaailman maissa tapahtuvat tapahtumat ovat kaunis uni, joka on käymässä toteen. Voidaksemme estää tätä unta muuttumasta painajaiseksi meidän on kuitenkin tehtävä osamme ja varmistettava, että sen lisäksi, että nämä kansat pääsevät diktaattoreista eroon, he poistavat myös diktatuurit. Se edellyttää, että ne käyvät läpi siirtymävaiheen, joka edellyttää valtavaa tukea meiltä. On totta, että me kaikki olemme luoneet suhteet näihin maihin ja niiden hallintoihin. Kun kuitenkin todistimme järkyttävää väkivaltaa, puhuimme heti lujasti yhdellä äänellä väkivaltaa ja sen aikaansaanutta hallintoa vastaan. Seuraava vaihe on tämän väkivallan kukistaminen, ei vain sanoja käyttämällä vaan myös toimiemme kautta. Jokainen mennyt päivä, joka tuo väkivaltaa, on päivä, jolloin olemme sallineet murhat ja verenvuodatuksen. Meidän on vahvistettava Euroopan unionin humanitaarista läsnäoloa. Sitä ollaan jo tekemässä, ja Cathy Ashton tekee hyvää työtä, mutta meidän on lisättävä humanitaarista apuamme sekä Libyan kansalle että niille, jotka pakenevat hallintoa Tunisiaan ja Egyptiin. Jos tämä virta on lisäksi tulossa Eurooppaa kohti, meidän on valmistauduttava. On aivan oikein sanoa, että meidän pitäisi avata ovemme Libyan pakolaisille, mutta jää vielä nähtäväksi, kannammeko me kaikki vastuumme, jos kyseinen tilanne ilmenee.
costep_2011-03-23_16_39	Arvoisa puhemies, Euroopan parlamentti hyväksyi kaksi viikkoa sitten rohkean poliittisen päätöslauselman, jossa vedottiin muun muassa siihen, että Libyaan luodaan lentokieltoalue. Ainoastaan viikko sitten, ennen kuin Yhdistyneiden Kansakuntien turvallisuusneuvosto hyväksyi tämän päätöslauselman, pidimme toisen kokouksen, jossa tunnelma oli melko epätoivoinen, koska Benghazin kukistuminen vaikutti välittömältä, minkä vuoksi vallankumous, jossa kannatettiin demokratiaa Libyassa, tyrehtyisi. Viime torstaina, päivää myöhemmin, päätöslauselma hyväksyttiin, ja on kulunut neljä päivää siitä, kun se pantiin täytäntöön. Arvoisa puhemies, minusta on tärkeää, että panemme tämän päätöslauselman edelleen täytäntöön ja jatkamme Libyan kansalaisten tukemista. Meidän on samalla suojeltava heitä uusilta joukkomurhilta ja autettava heitä siirtymään kohti demokratiaa. Meidän on puututtava myös kahteen muuhun kysymykseen. Meidän on ensinnäkin jatkettava laajan humanitaarisen avun tarjoamista Libyan kansalaisille ja pakolaisille, jotka siirtyvät Libyasta erityisesti Tunisiaan ja Egyptiin. Toiseksi meidän on valmistauduttava mahdolliseen pakolaisten joukkomuuttoon Euroopan unionin jäsenvaltioihin. Kyseessä ei ole loppujen lopuksi ainoastaan EU:n Välimerellä sijaitsevien jäsenvaltioiden vaan meidän kaikkien vastuu.
costep_1997-03-10_5_7	Arvoisa puhemies, Schengenin sopimukseen ja sen toteuttamiseen voidaan kohdistaa paljon kritiikkiä. Tässä on taas kysymys hallitusten salakähmäisestä ja kontrolloimattomasta toiminnasta; ei ole olemassa parlamentaarista valvontaa, ei riittävää oikeudellista valvontaa, ja niin edelleen. Schengen voi olla siis vain välivaihe. Tulevaisuudessa meidän tulee liittää Schengen Euroopan unioniin ja se tulee tehdä, kuten esittelijä myös sanoi, Maastrichtin sopimuksen seuraavan muuttamisen yhteydessä. Silloin meidän tulee yhteisöllistää mahdollisimman paljon Schengenin sopimukseen kuuluvia kohtia. Se tarkoittaa sitä, että Euroopan parlamentin on saatava valtuudet toimia tällä alueella, samoin kuin myös Euroopan unionin tuomioistuimen. Schengenin sihteeristö pitää sitä varten ottaa osaksi Euroopan unionia. Seuraava huomautukseni liittyy Hollannin ja Ranskan väliseen huumesotaan, kuten sitä joskus nimitetään. Mielestäni Ranskan on lopetettava pohjoisrajansa valvonta, kuten Schengenin sopimus edellyttää. Hollannin hallituksen on puolestaan tehtävä enemmän tullakseen muiden maiden Hollannin huumepolitiikkaan kohdistamaa kritiikkiä vastaan. Huumepolitiikan lähentyminen ja eurooppalainen yhdenmukaistaminen on välttämätöntä. Ranskan on parannettava narkomaaneille suunnattua apua ja Hollannin on tehostettava huumeiden tuotannon ja huumekaupan vastustamista; näiden maiden on käsiteltävä ongelmaa yhdessä muiden maiden kanssa. Mitä mietinnön sisältöön tulee, on todennäköistä, että kun on äänestetty Van Lanckerin mietinnön tarkistuksista, tulemme tukemaan sitä ja äänestämme sen puolesta. Onnittelemme häntä tehdystä työstä.
costep_1997-04-08_10_75	Arvoisa puhemies, on sinällään ilahduttavaa, että komission jäsen ilmoitti, että tämän kuukauden kuluessa tullaan tekemään uusi esitys, jossa yhteisön tuen antaminen yhdistetään olemassa olevien direktiivien noudattamiseen. Tällöin tarkoitamme luonnollisesti lepo- ja ajoaikoja ja vastaavia. Kysymykseni kuuluu: kuinka komissio aikoo valvoa tätä, ja todistaa, että liikennöitsijä ei noudata direktiivejä? Tämä on aina ollut suuri puute: meillä ei ole hyviä keinoja direktiivien noudattamisen valvomiseksi. Aikooko komissio nimittää uusia tarkastajia valvomaan sitä, noudattavatko liikennöitsijät sääntöjä vai ei? Jos he eivät tee niin, he eivät saa tukea.
costep_1997-04-10_6_48	Arvoisa puhemies, viimeaikaiset levottomuudet Kiinan provinssissa Itä-Turkestanissa, joiden yhteydessä Kiinan viranomaiset teloittivat suuren määrän uiguureja, vahvistavat sen huonon maineen, joka Kiinalla on ihmisoikeuksien kunnioittamisessa. Itä-Turkestanin tapahtumat ovat valitettavasti hyvä esimerkki tästä. Uiguurit ovat kärsineet raskaasti kommunistihallinnon alla. Suuret joukot uiguureja häädettiin muualle 1960-luvulla ja 1950- ja 1960-luvuilla ja 1970-luvun alussa kymmeniä tuhansia uiguureja teloitettiin. Viimeaikaiset tapahtumat Turkestanissa osoittavat jälleen kerran, että Kiinan viranomaiset eivät kunnioita uskonnonvapautta. Tämä käy ilmi muun muassa yli 100 koraanikoulun pakollisesta sulkemisesta ja islamilaisten pappien pidättämisestä. Amerikkalaisen ihmisoikeusjärjestön Human Rights Watch/Asian hiljattain laatiman raportin mukaan Kiinan hallitus pitää kaikkia uskovaisia mahdollisina turvallisuusriskeinä. Kiinan hallitus on vakuuttunut siitä, että niin sanotut ulkoa tulevat vihamieliset elementit käyttävät uskontoa välineenään Kiinan hajauttamiseksi ja sen hallituksen kumoamiseksi. Tämän uskontopolitiikan uhreiksi eivät ole joutuneet vain Itä-Turkestanin muslimit. Kiinassa vainotaan etenkin kristittyjä, jotka kuuluvat kirkkoihin, joita ei ole virallisesti rekisteröity. Näiden vakavien ihmisoikeuksien loukkausten valossa on erittäin valitettavaa, että Euroopan unionin maat eivät onnistu saamaan aikaan yhteistä päätöslauselmaa YK:ssa, jossa Kiina tuomittaisiin. Tuen siksi Tanskan hallituksen rohkeaa askelta ja huomautan, että sen seikan, että Kiinan hallitus kiittää Ranskaa rakentavasta suhtautumisesta pitäisi antaa jopa Ranskan hallitukselle ajattelemisen aihetta.
costep_1997-05-28_9_6	Arvoisa puhemies, kaikki kunnia esittelijällemme Harrisonille, joka on laatinut erinomaisen mietinnön erittäin tärkeästä aiheesta. Yhtenäismarkkinoiden toteuttaminen on aiheuttanut tähän mennessä vallankumouksen Euroopan unionin maissa. Vaikka ne hieman ylimitoitetut Cecchinin mietinnöissä esitetyt odotukset eivät olekaan toteutuneet, tarkoitan etenkin muutamia miljoonia uusia työpaikkoja, sijoitukset ovat kuitenkin lisääntyneet. Inflaatio on pienentynyt. On luotu 300 0-900 000 uutta työpaikkaa. Eurooppalaisten maiden taloudet ovat kiinteässä yhteydessä toisiinsa. Silti on tapahduttava vielä paljon. Kun katsotaan valtion tehtäviä, Saksa ja Ranska saavat aikaan sotkun tämän alueen direktiivien suhteen. Mielestäni siihen on kiinnitettävä huomiota. Esimerkiksi rahallisten palveluiden ja vakuutusten alalla ei ole puhettakaan eurooppalaisista yhtenäismarkkinoista. Tässä on tapahduttava vielä paljon. Jäsenvaltiot eivät ole toteuttaneet vielä moniakaan toimenpiteitä. Antaakseen uuden ärsykkeen yhtenäismarkkinoiden loppuun saattamiselle komissio tulee esittämään toimintasuunnitelman Amsterdamin Eurooppa-neuvostolle. Sitä tarvitaan kiireellisesti. Jäsenvaltiot toteuttavat lakeja joissakin tapauksissa liian myöhään ja joissakin tapauksissa ne lisäävät lakeihin ylimääräistä lainsäädäntöä, niin että lait näyttävät enemmän joulukuusilta kuin vakavasti otettavilta laeilta. Rehellisesti sanottuna parlamentti syyllistyy joskus myös tällaiseen. Yhdenmukaisuuden tavoite on unohtunut ja esteet ovat edelleen olemassa. Sitten pienet ja keskisuuret yritykset. Kuten komissio on todennut asiakirjassaan Katsaus yhtenäismarkkinoiden toimintaan vuonna 1996, pienet ja keskisuuret yritykset hyötyvät yhtenäismarkkinoista vähemmän kuin suuret yritykset. Harrisonin päätöslauselman avulla myös minun ryhmäni haluaa ilmaista huolestuneisuutensa asiasta. Yhtenäismarkkinoiden loppuun viemisen tulee vaikuttaa siihen, että pienet ja keskisuuret yritykset hyötyvät enemmän yhtenäismarkkinoista, enemmän vientiä esimerkiksi, ja euro tulee olemaan avuksi tässä, samoin kuin kaikki sen myötä tulevat maksujärjestelyt. Lisäksi kustannukset, joita uuden hallinnollisen, teknisen ja verotuksellisen markkinalainsäädännön noudattaminen aiheuttaa, ovat suuri ongelma pk-yrityksille. Pyydänkin komission jäsentä kuuntelemaan tarkasti niitä ongelmia, joita pienillä ja keskisuurilla yrityksillä on. Kaikenlaisia vaikeasti saatavia tukia tärkeämpää pk-yrityksille on yksinkertainen ja selkeä lainsäädäntö. Mitä pk-yritykset oikeastaan haluavat? Ne haluavat paremmat mahdollisuudet tulla kuulluksi, sekä taloudellisessa, kaupallisessa että työmarkkinaosapuolten välisessä vuoropuhelussa, ehkä jopa verotuksellisessa vuoropuhelussa, tämän tulee tapahtua yhteistyössä pienten ja keskisuurten yritysten kanssa. Ne haluavat niille suunnattujen kehitys- ja tutkimusohjelmien parantamista ja niihin ohjelmiin pääsemisen helpottamista. Kolmas kohta. Rajat ylittäviin siirtoihin liittyvien kustannusten, kuten kansainvälisten tilisiirtojen, vähentäminen. Tämä direktiivi astuu voimaan samanaikaisesti euron kanssa. En usko, että meillä on sen suhteen ongelmia. Toivon, että toimintasuunnitelmasta on hyötyä. Yhtenäismarkkinat on yksi Euroopan unionin tärkeimmistä saavutuksista ja ilman uutta ärsykettä meitä odottaa laajentumisen yhteydessä eurooppalaisten yhtenäismarkkinoiden vesittyminen. Jäsenvaltioiden pitää pitäytyä tiukasti säännöissä ja harjoittaa itsekuria, jotta yhtenäismarkkinat toteutuvat.
costep_1997-06-12_5_42	Arvoisa puhemies, pelkään, että erityislähettilästä naurettaisiin yhtä paljon kuin eurotiikereitä joista kollegani puhui, mutta joka tapauksessa NLD yritti juhlia kaksi kuukautta sitten sitä, että se voitti seitsemän vuotta sitten vaalit valtavalla enemmistöllä. Sotilasjuntta reagoi tähän asianmukaisesti vangitsemalla 300 aktivistia. ASEANin antama merkki sen ottaessa Burman jäsenekseen on isku vasten kansainvälisen yhteisön kasvoja ja vasten niin sanottua ihmisoikeuksien universaaliutta. Juuri sillä hetkellä, kun presidentti Clinton vaatii pakotteita Burmaa vastaan, ASEAN reagoi päinvastaisella iskulla. Ja myönnän, että Van Bladel on oikeassa siinä, että sijoittajat eivät ole etupäässä eurooppalaisia vaan Aasian tiikereitä. Unioni tekee jo jotakin ja minun on sanottava, etten ole tyytymätön siihen. Mutta sen on saatava ASEAN muuttamaan Burman politiikkaansa. Mikä on kaikkein tehokkain väline SLORChallituksen painostamiseksi, siinä on miettimistä. Toivon joka tapauksessa, että se, mitä täällä sanomme, huolimatta siitä, nauretaanko meille vai ei, kantautuu joskus ainakin Aung San Suu Kyin korviin, jotta hän tietää, että asetamme solidaarisuuden etusijalle.
costep_1997-06-12_7_12	Arvoisa puhemies, Pack ei ole järjestänyt vain erinomaista kuulemistilaisuutta urheilusta, vaan on laatinut erinomaisen mietinnön, josta me saamme keskustella tänään. Mikäli neuvosto ja komission jäsenet todella tarkoittavat täyttä totta puhuessaan kansalaisten Euroopasta, heidän on toteutettava Packin mietinnön suositukset ja niin pian kuin mahdollista. Urheiluhan koskettaa kansalaisten elämää kaikin tavoin, kulttuurin, terveyden, virkistyksen, kasvatuksen, yhdentymisen, vähemmistöjen ja opetuksen suhteen. Vaikka meidän onkin valitettavasti todettava, että opetuksessa urheilu on viime aikoina, kiitos supistusten, hävinnyt lukujärjestyksistä epäoikeudenmukaisesti. Mitä me pyydämme? Pyydämme oikeastaan kahta asiaa. Laillisuutta, se merkitsee oikeudellista perustaa ottamalla urheilu perustamissopimukseen. Toiseksi, talousarvioita, joka on riittävä eurooppalaisen urheilupolitiikan tärkeiden osien rahoittamiseksi. Ja lopuksi me tarvitsemme merkkiä, että me parlamenttina otamme urheilun vakavasti. Olen onneksi kuullut, että kaikki kollegat suhtautuivat myönteisesti Packin esityksiin ja toivon, että parlamentin puhemiehistö tulee kunnioittamaan pyyntöä, jonka se tulee piakkoin saamaan siltä valiokunnalta, jonka puheenjohtaja olen, nimittäin pyyntöä vaihtaa valiokunnan nimi kulttuuri-, nuoriso-, ja koulutusasioita sekä tiedotusvälineitä ja urheilua käsitteleväksi valiokunnaksi.
costep_1997-06-25_12_6	Arvoisa puhemies, kollegat, myös minä haluan onnitella Wiersmaa hänen erinomaisesta työstään. Tässä mietinnössä ei ole selkeyden suhteen mitään toivomisen varaa. Toivonkin, että komissio - vaikka Van den Broek ei edustakaan sitä täällä - ottaa itseensä kaiken mietinnössä olevan kritiikin. Sillä miten voimme arvioida käytetäänkö eurooppalaisia varoja tehokkaasti, jollei ole olemassa kriteereitä varojen käytöstä. Olin jonkin aikaa sitten erään valtuuskunnan mukana Tsekissä ja siellä minulta kysyttiin, että onko PHAREohjelma etupäässä työllisyyshanke länsimaisia konsultteja varten. PHARE-ohjelma on pikkuhiljaa muuttunut teknisen avun ohjelmasta ohjelmaksi, joka tukee Keski- ja Itä-Euroopan maiden jäseneksi tuloa. Mitä se merkitsee nyt PHAREn ja tulevaisuudessa etusijalle asetettavien asioiden kannalta? Ensiksi, infrastruktuurin kehittämistä liikenteen, televiestinnän, energian ja tiedon alueilla, mutta myös - kuten kollega Van Bladel sanoi - pankkien infrastruktuuri on erittäin tärkeä. Eihän sijoituksia voida muuten tehdä. Toinen kohta on oikeudellisten ja institutionaalisten puitteiden vahvistaminen niillä alueilla, joita unioni painottaa yhä enemmän, eli vapaa kilpailu, ympäristö, ydinvoimaloiden turvallisuus, suotuisa ympäristö pienille ja keskisuurille yrityksille. Tämä asettaa toisenlaiset vaatimukset hankkeiden valvonnalle sekä komissiossa että Keski- ja Itä-Euroopan paikallisten viranomaisten keskuudessa. Komission on tehtävä menettelyistään yksinkertaisemmat ja avoimemmat. Mutta myös Itä-Euroopan viranomaisten on uudistettava laitoksiaan nopeammin ja vähennettävä byrokratiaa, jotta vajaakäyttöä ei enää esiintyisi. Länsimaiset hallitukset eivät voi yksin täyttää Itä-Euroopan suuria rahallisia tarpeita. Tarvitaan myös paljon yksityistä rahoitusta. Pankit ovat valmiita tähän. On jo tehty esitys uudeksi Marshall-suunnitelmaksi ja se tulee etenkin yksityiseltä pankkialalta. Yksityisiä sijoittajia on houkuteltava ja se edellyttää asiaa edistäviä lainsäädännöllisiä puitteita ja vakautta näissä maissa. Euroopan unioni voi antaa panoksensa tähän PHARE-ohjelman avulla. Näille maille voidaan asettaa ehtoja, jonka jälkeen yksityinen sektori voi myös ryhtyä rahoittajaksi.
costep_1997-09-15_10_16	Arvoisa puhemies, saanen aloittaa onnittelemalla kollega Van Damia hänen ensimmäisestä puheenvuorostaan parlamentissa: selvä ja selkeä, jollaisia olimme tottuneet kuulemaan myös hänen edeltäjältänsä. Haluan onnitella myös esittelijää kollega Brian Simpsonia neuvoston yhteisestä kannanotosta. Muistan vähän tapauksia, joissa neuvosto on poikennut niin vahvasti komission esityksestä tullakseen pitkälle vastaan esittelijän ja parlamentin enemmistön käsityksiä. Tässä tilanteessa on mielestäni tärkeää, että direktiivi hyväksytään mahdollisimman nopeasti. Pyydänkin kollegoita harkitsemaan vielä, ennen kuin hyväksymme tarkistuksia, jotka johtavat sovittelumenettelyyn ja asian hidastumiseen. Myös postipalvelut ja yritykset saavat odottaa, että poliittiset päättäjät antavat lopultakin selvyyden asiassa, jotta ne voivat kehittää tulevaisuuden politiikkaansa, jossa kuluttajan edut todellakin ovat keskeisiä. Kuulisin mielelläni komission jäseneltä, että onko niin, että jos etenkin tarkistukset 7-12 hyväksytään, se merkitsee hyvin todennäköisesti hidastusta. Nyt esitetty direktiivi on äärimmäisen vaatimaton pikku askel matkalla kohti postin yhtenäismarkkinoita, jossa on tilaa vaatimattomalle markkinavaikutukselle kuluttajan etujen mukaisesti. Tämän direktiivin heikentäminen, johon joissakin tarkistuksissa pyritään, ei ole hyväksi kuluttajan eikä työllisyyden kannalta keskipitkällä tähtäimellä. Teknologinen kehitys on nopeaa. Haluaisin, että komission jäsen lupaisi esittää markkinoiden todellista vapauttamista koskevan realistisen ohjelman ensi vuoden lopulla kuluttajan ja työllisyyden etujen nimissä.
costep_1997-09-18_7_65	Arvoisa puhemies, tämä on ajankohtaisista aiheista käytävä keskustelu. Tunti sitten Kairossa räjähti pommi turistibussissa: yhdeksän kuollutta, joista kuusi saksalaista turistia. Ilmaisen tässä myötätuntoni. Sain faksilla hätähuudon Guatemalasta. Felipe de Jesurínia ja Immelda Lopezia seurataan autoilla ja uhataan kuolemalla. Arvoisa puhemies, mainitsemalla heidän nimensä voin ehkä pelastaa heidän elämänsä. On kyse Etiopiasta. Olen saanut kahden vuoden ajan tietoja ihmisoikeuksien loukkauksista. Mielestäni hallitukselle piti antaa aikaa diktatuurin jälkeen. Valitettavasti se ei auttanut. Pyysin heinäkuun 11. päivä kirjallisesti selvitystä Assefa Marun ja Wakotolan murhista. Suurlähettiläs lupasi vastata. Soitin hänelle hiljattain. Kohtasin röyhkeyttä ja kuuroja korvia. Arvoisa puhemies, ellei suurlähettiläällä ole avoimuutta edes kuulla todellisia huolia vangituista toimittajista ja mielivaltaisista teloituksista, meillä on vähintäänkin oikeus asettaa asia kyseenalaiseksi. Tämä on merkki Etiopialle ja ryhmäni tukee sitä.
costep_1997-12-18_4_12	Arvoisa rouva puhemies, oliko Kioton konferenssi onnistunut? Mielipiteet ovat melko erilaisia. Komissaari Bjerregaardin ensireaktio näytti viime viikolla olevan pettymys. EU:n ympäristöministerit olivat helpottuneita saavutetun neuvottelutuloksen suhteen. Minä kallistun ympäristöministerien mielipiteen puoleen, ja olen iloinen komissaarin esityksen myönteisestä asenteesta ja haluan kiittää häntä hänen osuudestaan Kiotossa. Pelkona oli, että mikäli kukaan ei tee siirtoa Kiotossa, emme saa sopimusta aikaan. Kompromissi, joka nyt saavutettiin, on suunnilleen laskennallinen keskiarvo Yhdysvaltojen nollan prosentin ja Euroopan unionin viidentoista prosentin välillä. Se ei ole erinomainen tulos, mutta se on tässä tilanteessa paras mihin pystyimme ja toivottavasti alku suuremmille askelille. On selvää, että neuvottelut olivat erittäin vaikeat ja monimutkaiset. Siksi se, että näinkin selkeistä prosenttiluvuista päästiin sopimukseen, on voitto Euroopan unionille. Se on osoitus siitä, että teollisuusmaiden keskuudessa on kehittynyt tietoisuus siitä, että tässä on vastuualue. Luulen, että taistelu kasvihuoneilmiötä vastaan on yksi selkeimmistä kansainvälisen ympäristötiedostamisen mittareista. Siinä mielessä voidaan lukea suureksi voitoksi se, että nyt myös maat kuten Yhdysvallat ja Japani ovat suostuneet sopimaan päästövähennyksistä. Me kaikki tiedämme, kuinka tiiviisti taloudellinen kasvu ja CO2 -päästöt liittyvät yhteen. Jo pelkästään päästöjen tason vakiinnuttaminen vaatii radikaaleja toimenpiteitä. Siksi on niin tärkeää, että kaikki teollisuusmaat sitoutuvat vähennystavoitteisiin. Aluksi Euroopan unioni sai syyn niskoilleen siitä, että se oli asettanut itselleen tavoitteen, jota se ei pystyisi toteuttamaan. Minun täytyy sanoa myös meidän epäilevän, riittääkö tahtoa niin paljon, että pystyisimme saavuttamaan viidentoista prosentin vähennyksen vuoteen 2010 mennessä, ja luulen, että epäilyyn on aihetta. Omassa maassani taloudellinen kasvu on viime aikoina koettu päästöjen vähennystavoitteissa pysymistä tärkeämmäksi. Mielestämme seuraavien 10-15 vuoden aikana tarvitaan sen vuoksi kahta asiaa: ensinnäkin valtavia ponnistuksia mahdollisimman tehokkaiden vähennyskeinojen löytämiseksi, ja toiseksi työskentelyä sen eteen, että maailmanlaajuisesti opittaisiin ymmärtämään, ettei näin voi jatkua. Meidän on siirryttävä uuteen taloudellisen kehityksen malliin. Se on tarpeen, sillä meidän tulee kunnioittaa elämän luojaa ja elämää itseään.
costep_1998-03-10_10_20	Arvoisa Sir Leon Brittan, kaupallista viestintää koskevan mietinnön esittelijänä olen iloinen viime viikolla julkistetusta tiedonannosta, vaikka siihen on kohdistunut paljon arvostelua. Kuluneena kautena erityisesti Evinin laista on esitetty paljon valituksia, joita ei ole kuitenkaan käsitelty vakavasti. Sen vuoksi haluan kysyä, onko puheenjohtaja Santerin kabinetti tai puheenjohtaja itse pitänyt tärkeänä, että tiedonannon julkistamista odotettiin, ja aiotaanko nyt perustaa nopeasti kansallisista asiantuntijoista koostuva komitea, joka alkaa tarkastella valituksia perusteellisesti. Voisitteko kertoa minulle ja koko parlamentille hieman lisää komission erilaisista kannoista, jotka liittyvät tehtyjen valitusten käsittelyyn?
costep_1998-03-12_6_18	Arvoisa puhemies, ennen Kambodžan kanssa solmittavasta yhteistyösopimuksesta käytävien neuvottelujen alkamista kaksi vuotta sitten ilmaisin täällä toiveeni siitä, että tukemme voisi toimia jonkinlaisena riitojen ehkäisijänä maassa. Mutta, herra puhemies, kuten tiedätte, mitkään kansainväliset ponnistelut eivät ole auttaneet. Tilanne pahenee, sotilastuomioistuimet määräävät teloituksia toimeenpantaviksi, maassa on pakolaisia. Ulkopuolinen painostus sellaista maata kohtaan, joka yhä ponnistelee päästäkseen yli kansanmurhasta ja joka kärsii kuninkaallisen perheen jäsenten ja poliittisesti toisella tavalla suuntautuneiden henkilöiden keskinäisistä kiistoista, ei nähtävästi auta. Siksi ei ole järkevää antaa nykyisissä olosuhteissa 9, 5 miljoonaa ecua vaaleja varten. Se on minusta hukkaan heitettyä rahaa. On parempi, että ASEAN-valtioiden johtajat tulevassa Lontoon huippukokouksessa antavat EU:n kanssa yhteisen merkin. Tämä ei muuten muuta sitä seikkaa, että ihmisoikeusjärjestöt ja pakolaiset ansaitsevat tukemme todella suuressa määrin.
costep_1998-04-01_7_13	Arvoisa puhemies, Iso-Britannia on puheenjohtajamaana aloittanut hyvän kaksitahoisen politiikan, joka on ollut mukana tämän kuun symbolisissa tapahtumissa. Politiikassa käytetään toisaalta hyvin ohjaavasti vahvistettua liittymiskumppanuutta sekä toisaalta monenkeskisiä neuvotteluja ja eurooppalaisia keskusteluja, jotka kuuluvat henkiseltä kannalta tähän asiaan mutta jotka eivät kuitenkaan ole osa liittymisprosessia. Tämä on hyvä asia, ja nyt alussa siihen on tartuttu oikealla tavalla. Puheenjohtajamaa on painottanut hyvää hallintoa, demokratiaa ja ihmisoikeuksia, eikä se ole pitäytynyt vain talousasioissa. Puheenjohtajamaa on ottanut esille myös ympäristökysymyksiä ja vastaavia asioita. Se on mielestäni tärkeää. Kolmas pilari on Euroopan unionille yhä tärkeämpi, koska sille on luonteenomaista, että se on demokraattisten oikeusvaltioiden liitto. Mielestäni ehdokasvaltiot tarvitsevat muutosta juuri ajattelukulttuurissa, jotta myös ne voisivat saavuttaa periaatteemme. Tässä yhteydessä olen hieman yllättynyt siitä, mitä Turkista joskus sanotaan. Haluaisinkin kysyä neuvoston puheenjohtajalta, onko Turkki jo ottanut politiikassa sellaisia askelia, jotka osoittaisivat selvästi meidän erehtyneen. Voi onko niin, että Turkin ei tarvitse ottaa mitään askelia ja että siihen suhtaudutaan sitä innokkaammin, mitä ylimielisemmin se suhtautuu Eurooppa-konferessissa käytäviin neuvotteluihin. Minusta on hieman outoa toimia siten, että Eurooppa-konferenssin olemassaolo ja arvo olisi riippuvainen sellaisesta valtiosta, joka ei ole mikään oikeusvaltio. On tietysti yksinkertaisempaa puhua kolmannesta pilarista sellaisten maiden yhteydessä, jotka ovat oikeusvaltioita ja täysin demokraattisia. Haluaisin kysyä neuvoston puheenjohtajalta, mitä hän ajattelee asiasta ja kokeeko hän Turkin ottavan askelia meitä kohti sen sijaan, että meidän olisi pakko ottaa askelia Turkin suuntaan. Toinen asia on lähentyminen ulkopolitiikassa, josta puheenjohtaja puhui. Aiotaanko Ison-Britannian puheenjohtajuuden aikana kehitellä toimintatapaa ulkopolitiikan lähentymisen saavuttamiseksi? Eurooppalaisen poliitikkona ei saa pyrkiä herättämään luottamusta vain omassa maassaan, vaan luottamusta pitäisi herättää kaikkien Euroopan kansalaisten silmissä, jotta ihmiset näkisivät, että Euroopan viranomaiset todellakin kantavat kunnolla vastuunsa Euroopan tasolla.
costep_1998-05-14_6_4	Arvoisa puhemies, kun puhutte Sudanista, puhutte perheestäni. Kaksi lastani ovat syntyneet siellä ja minulla on side siihen maahan. Siksi minuun tekee vaikutuksen nähdä 400 000 ihmisen olevan toistamiseen lähellä nälkäkuolemaa, mutta se tekee vaikutuksen jokaiseen. Etenkin, kun tiedetään, että syynä on aselepo, jota hallituspuolue ei noudata, puhumattakaan etelän vastarintaliikkeestä. Unionin on harjoitettava suurinta mahdollista painostusta. Sen pitää vakuuttua rauhanaloitteiden jatkamisen tärkeydestä ja niitä on runsain mitoin. Kaikki painostuskeinot ovat mielestäni sallittuja - kyseessä on 400 0-500 000 ihmiselämää - Kansainvälisen valuuttarahaston ja Maailmanpankin rahojen jäädyttäminen mukaan lukien. Unioni ei myöskään saa unohtaa humanitaarista rintamaa. Siksi kiitän tässä komissaari Marínia ja joka tapauksessa komissiota hiljattain suoritetusta ECHOlennosta, joka toimitti hätäapuna 8, 8 miljooonaa ecua. Avuttomiin sudanilaisiin kohdistuva huomio ei saa vähetä.
costep_1998-06-15_5_11	Arvoisa puhemies, AKT-valtioiden ihmisoikeustilanteesta on puhuttu ja puhuttu jo vuosia, mutta nyt rouva Aelvoet on onnistunut löytämään tavan, jolla saamme tehostettua unionin toimintaa ihmisoikeuksien noudattamiseksi. Lisäksi parlamentin roolia on vahvistettu. Olen herra Bertensin kanssa samaa mieltä siitä, että rooli ei ole vielä riittävä, mutta tämä on vasta alkua. Hyvä, rouva Aelvoet! Kuinka tämä ehdotus voi kuitenkin olla menestyksekäs, jos esimerkiksi niin tärkeä maa kuin Angola jatkaa voimakasta aseistautumista. Angola on myynyt kolmen seuraavan vuoden öljyvarantonsa ja maksanut käteisellä aseet, jotka tulevat Brasiliasta ja Venäjältä. Huomatkaa, että Venäjä kuuluu troikkaan, jonka kuuluu tukea rauhanprosessia. Yksipuoluevaltio Angola voi tehdä päätöksiä ilman demokraattista käsittelyä ja oppositiota, mikä ei ole Lomén yleissopimuksen demokratiaa koskevien vaatimusten mukaista. Pyydän neuvostoa ja komissiota laatimaan konkreettisen ehdotuksen ja parlamenttia laatimaan väliaikamietinnön, joissa vaadittaisiin AKT-maita pitäytymään aseistautumisessaan sopimuksen mukaisissa prosenttiosuuksissa sekä käyttämään hyvää hallintotapaa, johon rouva Günther viittasi. Vasta sitten demokratia ja ihmisoikeudet saavat edes jonkinlaiset mahdollisuudet AKT-valtioissa.
costep_1998-06-18_4_20	Arvoisa puhemies, Etiopian ja Eritrean välinen sota 400 neliökilometrin suuruisesta maa-alueesta on taas erityisen hyvä esimerkki vääränlaisten neuvottelujen, sodan, mielettömän väkivallan tuhoavasta voimasta, jota olisi voitu ehkä jossain määrin ehkäistä diplomatian keinoin. Ikävä kyllä, nämä rutiköyhät maat, jotka olivat keskenään hyviä naapureita vielä noin kolme kuukautta sitten, eivät pysty varjelemaan itseään tällaiselta toistensa tuhoamiselta. Kaikki rajariidat voidaan kuitenkin ratkaista neuvottelemalla, myönnytysten ja vastamyönnytysten kautta. Osapuolia on kannustettava hyväksymään tulitauko, ja siksi pidän myönteisinä Ruandan hallituksen ja Egyptin presidentin ponnisteluja ja valmiutta. Unionin on haluttava tarjota pakolaisille kaikki tarvittava apu ja etenkin hätäapu. Nämä köyhät maat on saatava ymmärtämään, että tällaisten pienten tai suurten selkkausten ratkaiseminen aseellisin keinoin ei koskaan johda todelliseen ratkaisuun. Sotilaallinen ratkaisu ei voi olla kestävä ratkaisu.
costep_1998-07-02_2_2	Arvoisa puhemies, arvoisat kollegat, yhteisön sosiaalinen peruskirja hyväksyttiin Strasbourgin huippukokouksessa joulukuussa 1989, ja monet pitivät sitä tuolloin suurena edistysaskeleena. Minulla oli epäilykseni, ja muistan vieläkin hyvin selvästi tätä huippukokousta edeltäneen keskusteluni erään Coreperin jäsenen kanssa, joka yritti saada minut ymmärtämään, miten kauaskantoiset seuraukset vuonna 1989 hyväksyttäväksi esitetyllä tekstillä oli. Tuolloinen epäilykseni johtui siitä, että asun maassa, jossa työntekijä- ja työnantajajärjestöjen oikeudet on otettu moitteettomasti huomioon, joten yhteisön peruskirjalla ei minun käsittääkseni ollut siihen mitään uutta lisättävää. Nyt kymmenen vuotta myöhemmin minun on todettava, ja mietintö on siitä parhaana todisteena, että tuolloista sosiaalista peruskirjaa ei vieläkään ole täysin sisällytetty Euroopan yhteisön perustamissopimukseen. Perustamissopimusta on muutettu sen jälkeen kaksi kertaa, ensin Maastrichtissa ja sitten Amsterdamissa. Sosiaalipolitiikkaa koskeva pöytäkirja on tosin hyväksytty, mutta niitä rajoituksia, jotka on määritelty koskemaan palkkoja, järjestäytymisoikeutta ja lakko-oikeutta sekä työsulkuoikeutta ei valitettavasti ole otettu tarkastelussa huomioon. Eurooppalainen sosiaalipolitiikkamme ei siis mielestäni yhä vieläkään ole täysikasvuinen. Mitä tulee itse valiokunta-aloitteiseen mietintöön ja sen historiaan, haluan historiankirjoitusta silmällä pitäen todeta, että siitä, että kesti niin kauan saattaa tämä mietintö täysistunnon käsiteltäväksi, ei saa syyttää haluttomuutta esittelijän tai hänen poliittisen ryhmänsä taholta. Kuten tunnettua, kristillisdemokratia on sosiaalisesti suuntautuneen markkinatalouden lipunkantaja, ja tiedän kokemuksesta, että vastuun antaminen työnantajille ja työntekijöille on menestyksekkään yhteiskunnan tae. Haluan myös mainita, että työllisyys- ja sosiaaliasiain valiokunnan päätös laatia mietintö perustui lukuisiin vetoomuksiin, etenkin Yhdistyneen kuningaskunnan taholta, koska ammatillinen järjestäytymisoikeus ei siellä ole ollut säännönmukaista ja ajateltiin, että jos nyt Euroopan tasolla saamme jotain aikaiseksi, niin sitten se tapahtuu myös meillä. Kolmanneksi, koska minun on saatava myös vapaan markkinatalouden kannattajat vakuuttuneiksi, on sanoin kuvaamattoman nurinkurista, että Eurooppa on toistamiseen vaatimassa, että oikeuden muodostaa ammattiyhdistyksiä ja tehdä työehtosopimuksia on sisällyttävä kansainvälisiin tai maailmanlaajuisiin sopimuksiin, esimerkiksi WTO:n puitteissa, ja itse emme ole sisällyttäneet kyseisiä takeita omaan Euroopan yhteisön perustamissopimukseemme. Käsittelymme aiheena on ammatillinen järjestäytymisoikeus sellaisenaan. Tahtoisin Euroopan komission tekevän aloitteen, en pyydä direktiiviä, ehdotusta, vaan aloitetta tietyn tutkimuksen tekemisestä. Voisi erittäin hyvin olla mahdollista, että sama asiantuntijaryhmä, joka jo parhaillaan analysoi Amsterdamin sopimusta tarkastellen siitä mahdollisesti löytyviä puutteita, voisi raportoida myös tästä asiasta. Pyydän lisäksi työnantaja- ja työntekijäosapuolia antamaan hankkeelle sysäyksen, sillä asiahan koskee niitä. Niiden on huolehdittava sysäyksen antamisesta, ja hyvänä lähtökohtana saattaisi olla asiantuntijaryhmän vuosikertomus, tai vuosikertomukset. Olen myös tehnyt joitakin ammatilliseen järjestäytymisoikeuteen liittyviä huomautuksia sosiaalisesta vuoropuhelusta ja siihen kuuluvista pelisäännöistä. Olen toisinaan jossain määrin huolissani kysymyksestä, onko tälle sosiaaliselle vuoropuhelulle jätetty tarpeeksi tilaa. Ymmärrän kyllä erittäin hyvin, ettemme voi yhdessä päivässä järjestää tätä joillekin jäsenvaltioille hyvin hankalaa aiheiden käsittelyä. Siitä huolimatta ajattelen, että kypsässä yhteiskunnassa, missä ikinä vain havaitaankin oikeuksia olevan vielä liian vähän, yhteiskunnalliset järjestötkin yhdessä poliittisten päätöksentekijöiden kanssa voisivat hyvin nopeasti tarttua asiaan. Kiitän vielä kaikkia, jotka ovat auttaneet tämän mietinnön toteuttamisessa.
costep_1998-10-20_7_11	Arvoisa puhemies, annoin esittelijän työlle arvoa siksi, että hän pitää hyvin tärkeänä, että menettelyä, jonka valitsimme viime vuonna maatalousbudjetin vahvistamista varten, jatketaan edelleen. Se on minusta hyvin tärkeää, koska maatalousbudjetin täytyy voida perustua parhaimpiin saatavilla oleviin arvioihin. Toiseksi, tällä tavalla parlamentin vaikutus lisääntyy, ja se on hyvä demokratian kannalta. Näin ollen tässä vaiheessa on ennenaikaista sanoa, että maatalousbudjetin pitäisi jäädä ennalleen tai jopa supistua. Minusta on tärkeintä, että komission ja samalla Euroopan unionin täytyy pitää kiinni sopimuksistaan. Jos käy niin, että menot ovat arvioitua suuremmat, se on harmillista, mutta jos menot ovatkin pienemmät, sitä pidetään automaattisesti myönteisenä asiana. Meidän täytyy pitää lähtökohtana sitä, että meidän on budjetoitava mahdollisimman realistisesti, ja meidän täytyy samalla pitää kiinni niistä velvoitteista, jotka olemme ottaneet. Minun on pakko vielä ottaa esille eräs maatalousbudjettiin liittyvä asia. Olemme viime vuonna erityisesti pyytäneet komissiolta selitystä eräästä tärkeästä budjettikohdasta, nimittäin tukitoimenpiteistä. Nämä ovat tärkeitä ennen kaikkea siksi, että tulevaisuudessa puhutaan yhä enemmän vastavuoroisesta noudattamisesta, kun on kysymys tulotuista. Pyysimme silloin komissiolta raporttia kyseisistä toimenpiteistä. Se saatiin viime hetkellä, juuri ennen toista käsittelyä. Raportti koostui kuitenkin pelkästään tilastoista. Se oli aika heikko esitys. Olisiko komission kerrankin mahdollista laatia analyysi siitä, mitkä ovat olleet menestyksekkäimpiä ympäristöystävällisiä maanviljelystapoja jäsenvaltioissa? Mistä johtuu, että vain viisi jäsenvaltiota 15: stä Euroopan unionin jäsenvaltiosta käyttää hyväksi tukitoimenpiteitä koskevia budjettikohtia, vaikka kaikki kuitenkin puhuvat paremmasta ympäristöstä ja niin edelleen? Nämä ovat oleellisia asioita, jotka meidän täytyy mielestäni tietää ennen Agenda 2000: n tulevan kierroksen valmistelua ja muita tämäntyyppisiä asioita. Haluaisin mielelläni kuulla komission lupaavan, että se antaa vielä riittävästi tietoa tukitoimenpiteitä koskevasta budjettikohdasta.
costep_1998-11-04_5_12	Arvoisa puhemies, haluaisin hieman auttaa rouva Greeniä, sekä myös puhemiestämme. Käsittelyyn tulee pian lainsäädäntöohjelma, jonka puheenjohtaja Santer esittelee. Minun on sanottava teille, että meillä ei siitä ainoatakaan asiakirjaa. Eikö olisi hyvä, että jatkaisimme tätä keskustelua laajentumisesta ja sanoisimme: puheenjohtaja Santer, jos haluatte antaa meille asiakirjan tai muistioita, niin antakaa ne meille vain kirjallisina. Olen rouva Greenille hyvin kiitollinen. Antakaa ne siis meille vain kirjallisina, ja me lykkäämme keskustelua. Se olisi mielestäni paljon vaivattomampaa.
costep_1998-11-17_4_25	Arvoisa puhemies, haluan kiittää esittelijää sydämellisesti kaikesta hänen tekemästään työstä sekä mietinnöstä, jonka hän on saanut valmiiksi niin lyhyessä ajassa. On oikeastaan mahdotonta työskennellä näissä olosuhteissa. Tämä selittää ehkä hänen hyökkäyksensä tarkistuksiamme vastaan. Emme luonnollisestikaan olleet samaa mieltä kaikista hänen mietintönsä osista. Pidättäydyimme äänestämästä myös valiokunnan kokouksessa. Näin ollen olemme katsoneet, että meidän on pakko esittää uudelleen näihin kohtiin liittyvät tarkistukset. Se ei tietenkään tarkoita, että kaikki kompromissit olisivat näin ollen pois suljettuja. Olimme kuitenkin erityisen mutkikkaassa tilanteessa, jossa meidän piti oikeastaan esittää tarkistuksia mietintöön, jota ei ollut vielä olemassa. Tämä tarkoittaa yksinkertaisesti, että meidän täytyy löytää tulevaisuudessa jokin muu ratkaisu, vaikka tiedän, että esittelijä ei voi tehdä asialle itse yhtään mitään. Mitä itse asiaan tulee, työttömyys vähenee onneksi aluksi hieman, mutta se ei luonnollisestikaan tarkoita, että niin on myös tulevaisuudessa. Taivaalla on näkyvissä hieman tummia pilviä. Meidän täytyy näin ollen jatkaa käynnistettyä strategiaa. Haluaisin oikeastaan sanoa, että tämä strategia on ollut paljon menestyksekkäämpi kuin kukaan oli aikaisemmin uskaltanut odottaa. Tähän strategiaan on suhtauduttu usein kyynisesti, mutta se vaikuttaa kuitenkin toimivan. Se näyttää tosiaan johtavan muutoksiin jäsenvaltioissa. Ne eivät ole ehkä riittäviä, mutta hyvä näinkin. Uhkana ovat nyt tietyt asiat, jotka on oikeastaan otettu osittain mukaan herra van Velzenin mietintöön. Investointiohjelmia koskeva 7 kohta on sellainen, jota emme voi hyväksyä, koska silloin palaamme taas täysin keskusteluun koko strategiasta. Me olemme aikaisemmin hylänneet tällaisen laajan investointiohjelman, joko siksi, ettei ole ollut rahaa tai siksi, ettei sellainen toimi unionin tasolla. Meidän on vaikea suhtautua myönteisesti sen hyväksymiseen, olkoonkin että Euroopan unionin jäsenvaltioiden pääministereistä 11 on sosialistipuolueista. Se ei kuitenkaan tarkoita, että me alkaisimme yhtäkkiä lipsua periaatteistamme. Toinen asia, jonka haluaisin vielä ottaa esille, on verotus. Mielestäni on oikein, että esittelijä pyytää kiinnittämään asiaan huomiota. On hyvin harmillista, että keskustelu siitä ja erityisesti arvonlisäverotuksen tasosta on mennyt aivan väärille urille neuvostossa ja että hallitukset, jotka olivat asian puolesta, eivät tee enää mitään, ja että ne pari hallitusta, jotka vastustivat asiaa, saavat ilmeisesti kaiken hoidettua. Minusta se on hyvin harmillista. Toivon, että Euroopan parlamentti onnistuu saamaan tämän asian jälleen kuntoon. Ne olivat tärkeimmät asiat. Me voimme tilanteen huomioiden antaa hyväksyntämme, jos suuria muutoksia ei enää tule ja jos tarkistuksistamme hyväksytään riittävän moni.
costep_1998-12-16_14_9	Arvoisa puhemies, Montrealin sopimuksen ansiosta otsonikerrosta heikentävät aineet voidaan kieltää nopeasti. Tällä tulee olemaan toivottu vaikutus vasta 100 vuoden kuluttua, eli tuolloin otsonikerroksen aukko on umpeutunut. Toivomme, että ihosyöpien määrä on silloin laskenut. On myönteistä, että Euroopan unioni haluaa suorittaa toimenpiteitä näiden kieltojen nopeuttamiseksi. Koska käytössä olevat vaihtoehdot ovat lisääntyneet nopeasti, se on myös mahdollista. Asiaa edistää se, että hyödyt ovat selvästi suuremmat kuin ylimenokauden kustannukset. Metyylibromidin tuotanto, käyttö ja markkinoille tuominen on lopetettava vuonna 2001. Ilmastollisten olosuhteiden perusteella ei voida sallia poikkeuksia. Alankomaalaisissa ja saksalaisissa kasvihuoneissa on samanlaiset ilmastolliset olosuhteet kuin eteläisissä jäsenvaltioissa, vaikka Alankomaissa ei ole käytetty metyylibromidia vuodesta 1992 eikä sitä käytetä enää Saksassakaan. Mikäli käytetään oikeaa tekniikkaa, siitä ei aiheudu tuotannon menetystä ja se on terveellisempää työntekijöiden kannalta. Mitä tulee HCFK-kaasujen käyttöön tulensammutuslaitteissa halonien asemasta, voin sanoa, että se on jo kielletty ja kielto koskee myös Italiaa, joka ei noudata sitä huolimatta EY:n tuomioistuimen tekemästä päätöksestä. Myös HCFK-kaasuille on löydetty vaihtoehtoja, joilla ei ole syöpää aiheuttavia vaikutuksia. Ainoa poikkeus, jonka voimme sallia koskee välttämätöntä käyttöä, kuten CFK-kaasujen käyttöä inhalaattoreissa tai farmaseuttisten tuotteiden kemiallisissa valmistusaineissa. Koska näitä aineita ei saada EU:n ulkopuolelta riittävän puhtaassa muodossa, kaikenlainen otsonikerrosta heikentävien aineiden kauppa EU:n ulkopuolisten maiden kanssa on kiellettävä.
costep_1999-01-27_12_4	Arvoisa puhemies, haluaisin kiittää kollega Mannia sydämellisesti hänen mietinnöstään. Uskon, että hän on tehnyt hyvän yrityksen huomion kiinnittämiseksi joihinkin uusiin sektoreihin, joilla voi tosiaan syntyä työpaikkoja. Hän on viitannut pk-yrityksiin. Hän on viitannut myös opiskelun välttämättömyyteen. Voin sanoa, että hänen mietintönsä kannustaa opiskelemaan, koska meillä on mahdollisuus luoda riittävästi työpaikkoja vain, jos väestömme tosiaan kykenee vastaamaan uusin teknologian haasteisiin. Se on mielestäni hyvin tärkeää, ja se on myös mukana hänen mietinnössään. PPE-ryhmämme voi luonnollisesti kannattaa kovasti tätä mietintöä, joka on kyllä kuitenkin kompromissi. Mielestäni rouva Weiler on oikeassa puhuessaan mosaiikista. Minun täytyy sanoa, että jotkin mosaiikkiin lisätyt palaset ovat kuitenkin pienempiä kuin toiset palaset. Nimittäin esittelijän lisäämät palaset ovat hieman parempia kuin myöhemmin lisätyt palaset, ja se on vaarallista. Kun jouduin opiskelemaan saksaa, minulla oli kirja nimeltä Schwere Wörter . Se sisälsi vaikeita sanoja, saksan ja hollannin eroja. Tällä hetkellä joudumme tekemisiin Bonnin hallituksen kauniiden sanojen kanssa. Ne eivät ole mitään uusia tekoja. Siellä mennään korkeintaan niin pitkälle kuin edellinen hallitus meni. Mitään uutta ei tehdä, siis käytännössä ei mitään uutta, mutta sitä nimitetään kauniiksi. Käsitteitä varten on kauniita uusia sanoja. Me vaadimme tekoja. Minusta on tärkeää, että esittelijä on viitannut tekoihin ja oikeisiin uusiin työpaikkoihin eikä kaikenlaisiin jaottelu- tai suoritustapoihin, joista on kysymys, eikä liittokanslerin kauniista sanoista. On kysymys teoista, ja tekojen perusteella meidät lopuksi arvioidaan.
costep_1999-01-27_2_29	Arvoisa puhemies, nitraattidirektiivin toimeenpanosta on puhuttu jo monta kertaa. Komissio ilmoitti hiljattain vastauksessa esittämääni kirjalliseen kysymykseen, että pohjaveden laadun analysoinnista direktiivin toimeenpanon valvomiseksi ei ole olemassa yhdenmukaisia sääntöjä. Minusta tämä on erittäin huono perusta lainsäädännön noudattamisen valvomiseksi. Milloin asiaan saadaan parannus? Sitten toinen kysymys. Pohjaveteen ei tule nitraattia ainoastaan eläinten lannasta. Sitä tulee myös lannoitteista, ja sitä voi tulla myös tehtaista, vedenpuhdistamoista ja vaikka mistä. Kuinka komissio aikoo tehdä eron näiltä tahoilta ja eläinten lannasta tulevan nitraatin välillä, jotta vastuu ei siten lankeaisi täysin maatalouden harteille?
costep_1999-02-24_5_16	Arvoisa puhemies, herra Swoboda moitti hetki sitten neuvoston julkilausumaa siitä, että siinä ei esiinny sanaa kurdit. Haluaisin mainita, että turkkilainen Radical-lehti piti tekstiä arvossa, koska se on kirjoitettu hienovaraisesti ja varoen. Tämä tarkoittaa, että teksti on hyvin tekopyhä. Olen neuvoston kanssa samaa mieltä siitä, että Turkin ongelmat täytyy ratkaista poliittisin keinoin. Pidän tervetulleena neuvoston julkilausumaa, jossa sanotaan, että EU toivoo tässä yhteydessä vilpitöntä pyrkimystä erottaa terrorismin vastainen taistelu poliittisen ratkaisun etsimisestä . Vilpittömät pyrkimykset täytyy toteuttaa, mutta minusta ongelma on se, että neuvosto ei mainitse, että tällä hetkellä Turkilla ei ole näitä pyrkimyksiä. Täällä on mainittu valtion turvallisuutta käsittelevässä tuomioistuimessa järjestettävä HADEPia koskeva oikeudenkäynti, joka pidetään ennen vaaleja, jotta se saataisiin päätökseen vaalien jälkeen niin, että äänestäjät tietäisivät, että on uskaliasta äänestää väärää puoluetta, joka saatetaan pian kieltää. Todella paljon älymystön edustajia on tuomittu tai on valtion turvallisuutta käsittelevän tuomioistuimen edessä, koska he tekevät juuri sitä, mitä neuvosto haluaa Turkissa tapahtuvan. Tästä ei ole mainittu mitään neuvoston asiakirjassa. Se on mielestäni hyvin valitettavaa. Haluaisin vielä puhua siitä, mitä komissaari van den Broek juuri sanoi vedotessaan Kaakkois-Turkille annettavan avun puolesta. Olen siitä hänen kanssaan samaa mieltä. Olen kuitenkin sitä mieltä, että tähän saakka on ollut erityisen vaikeaa antaa apua tälle alueelle, jossa kaksi osapuolta ovat sotilaallisessa selkkauksessa keskenään. Silloin toiselle osapuolelle annettava apu suuntautuu toista osapuolta vastaan. Tilanne on tällä hetkellä hieman selkiintymässä, koska PPK on itse asiassa heikentynyt huomattavassa määrin sotilaallisesti, ja siksi alueella voi tapahtua hieman enemmän. Komissaari olisi kuitenkin voinut myös sanoa, että Euroopan unioni on nyt parlamentin tuella myös mukana toiminnassa ja että olemme käynnistäneet melko suuria kansanterveyteen ja ammattikoulutukseen liittyviä hankkeita puheena olevalla alueella. Ongelmana on vielä vain se, että koska Turkki ei ole vielä allekirjoittanut yhteistyösopimusta, se ei voi hyväksyä tätä apua nyt, koska heillä ei ole sitä varten rahoituspohjaa, mikä on sen omaa syytä. Haluaisin vielä huomauttaa, että mielestäni on oleellista, että komissio tukee Turkin kansalaisjärjestöjä kansalaisyhteiskunnan, demokratian ja haluamiemme ihmisoikeuksien aikaansaamiseksi. Minusta on erityisen kauheaa, että komissio on nyt saanut kaikki tällaiset ohjelmat pysähdyksiin vaatimalla kansalaisjärjestöiltä takuusummia, joita ne eivät pysty maksamaan. Mielestäni on aivan välttämätöntä, että asialle tehdään pikaisesti jotain.
costep_1999-03-23_3_14	Arvoisa puhemies, haluaisin sanoa jotakin Bourlangesin mietinnöstä. Yksi suurimmista vuoden 2000 talousarvioon liittyvistä ongelmista on maksamatta olevien määrärahojen suuri määrä. Ratkaistakseen tämän ongelman mahdollisimman nopeasti, esittelijä ehdottaa, että 50 % maksamattomista määrärahoista otetaan vuoden 2000 talousarvioon. Kun siihen lisätään odotettavissa olevat aivan uudet varat, saamme tulokseksi 95 miljardin euron suuruisen talousarvion. Vaikkei otettaisikaan lukuun sitä, saako näin suuri talousarvio neuvoston tuen, en usko, että tämä on oikea ratkaisu. Kuinka on mahdollista, herra esittelijä, että määrärahojen maksut ovat niin jäljessä? Viittaatte viime vuosien rajoittavaan budjettipolitiikkaan. Onko se todellinen syy? Talousarvioauktoriteetti on kuormittanut komissiota viime vuosina maksumäärärahoilla. Eikö oikea syy ole paremminkin se, että komission yksiköt eivät pysty hallitsemaan näitä varoja kunnolla? Kun otetaan huomioon asiantuntijaryhmän johtopäätökset, pelkäänpä, että näin on. Pakollinen maksamattomien määrärahojen korotus vuodelle 2000 ei siis ole paikallaan. Se merkitsee vaikeuksia. Ratkaisua on pikemminkin etsittävä viisaasta itsehillinnästä. Määrärahat on mitoitettava komission toteuttamiskyvyn mukaan. Unionin on rajoituttava niihin politiikan aloihin, joilla eurooppalainen toiminta saa aikaan lisäarvoa. Ohjelmat, joita ei voida hallita tarkoituksenmukaisesti, on lakkautettava nopeasti.
costep_1999-04-15_11_18	Arvoisa puhemies, arvoisa komission jäsen, kun kaikki lopultakin tietävät, missä Itä-Timor on, maailman suurin islamilainen valtio, Indonesia, on hajoamassa. Minun tarvitsee vain mainita nimet Ambon, Madura, Aceh ja Kalimantan. Indonesian valtiosta tulee yhtä lailla luultavasti pian yksi suuri taistelukenttä. Kesä- tai heinäkuussa pidettävät vaalit ovat olennaisen tärkeät. Uskon, että ne vaalit ja niiden asianmukainen sujuminen voivat luoda perustan toisenlaiselle Indonesian liittovaltiolle, jos kaikki menee hyvin. Siksi olenkin sitä mieltä, että Euroopan unionin ja tietysti myös YK:n on tehtävä kaikkensa, jotta vaalit olisivat demokraattiset, se on ainoa kädenojennus meidän puoleltamme. Siihen tarvitaan yksinkertaisesti rahaa ja jonkin verran energiaa. Älkäämme taivaan tähden antako tuon jättiläismäisen valtion, tuon smaragdivyön, muuttua ruostetahraksi Tyynessä valtameressä.
costep_1999-04-15_6_4	Arvoisa puhemies, taloudellisessa liikenteessä periaatteena on, että asiakas maksaa saamistaan palveluista tai tuotteista. Siinä ei ole mitään väärää ja nähdäkseni koko yhteiskunta on hyväksynyt tämän säännön. Infrastruktuurin käytössä tämä suhde ei ole useinkaan selkeä. Liikenteen kokonaiskustannukset ja siitä perittävät maksut eivät vastaa toisiaan monissakaan tapauksissa. Komission ehdotus on kiitettävä yritys parantaa tätä suhdetta. On kuitenkin kyseenalaista, että ehdotettu laskentatapa, nimittäin marginaalisten sosiaalikulujen laskeminen, kattaisi kaikki kulut. Komissio on nähtävästi johdonmukainen. Muutamat kollegat ovat painottaneet sitä, että verotusjärjestelmän käyttöönotto ei saa aiheuttaa liikenteen käyttäjien maksujen korotusta. En haluaisi missään tapauksessa esittää tällaista. Käyttäjä maksaa -periaate on etusijalla, vaikka se johtaisikin hintojen nousuun. On kuitenkin huolehdittava siitä, että ne jotka loppujen lopuksi käyttävät liikennettä maksavat siitä aiheutuvat kulut. Kulut eivät saa jäädä tavaroiden kuljettajien maksettaviksi. Jos tietyt käyttäjät jätetään tämän verotusjärjestelmän ulkopuolelle, se johtaa peruuttamattomasti siihen, että kokonaiskuluja ei kateta täysin. Kannatankin siksi kollega Lagendijkin esittämää tarkistusta 7. Ehdotetun laskentatavan pitää saada aikaan tilanne, jossa ympäristöä vähiten rasittavat liikennemuodot saavat suuremman osan koko liikennemarkkinoista. Tässä mielessä on voitava korjata käyttäjä maksaa -periaatetta.
costep_1999-04-16_5_7	Arvoisa puhemies, haluaisin aloittaa siitä, mihin Sonneveld lopetti. Minunkin ryhmäni pitää erityisen tärkeänä sitä, että perunatärkkelyksen ja viljatärkkelyksen välinen tasapainotuki säilytetään. Euroopan eri alueilla ja erityisesti Alankomaiden pohjoisosissa on erittäin tärkeää, että perunanviljely voidaan säilyttää. Muuten nämä alueet kokisivat valtavan taloudellisen romahduksen, ja aiheutuisi vain lisää kustannuksia, jos meidän täytyisi ratkaista asia muulla tavalla. Siksi perunanviljely täytyy varmasti säilyttää. Sitten haluaisin vielä puolustaa maataloustuotteiden teollista käyttöä muuhun kuin elintarvikekäyttöön. Olen iloinen siitä, että komission jäsen Liikanen on tällä hetkellä paikalla, koska haluaisin tehdä hänelle ehdotuksen, joka ei aiheuta lainkaan kustannuksia. Hän on siihen varmaankin hyvin tyytyväinen. Jos määräisimme tietyillä ekologisesti herkillä alueilla, esimerkiksi kaikilla Suomen järvialueilla, pakollisiksi sellaiset tuotteet, joita voidaan valmistaa maataloustuotteista - tarkoitan muovia, jota voitaisiin valmistaa tärkkelyksestä, ja biovoiteluöljyä, jota valmistetaan proteiinipitoisista tuotteista Etelä-Euroopassa, näille tuotteille avautuisivat valtavat uudet markkinat. Tämä tarkoittaisi myös sitä, että meidän tarvitsisi todennäköisesti antaa vähemmän tukia. Myönnän kyllä, että nämä tuotteet olisivat ehkä hieman kalliimpia kuin perinteiset tuotteet, mutta ympäristöalalla saavutettava voitto on niin suuri, että mielestäni Euroopan komission täytyy laatia tästä aktiivisia ehdotuksia, jotta nämä tuotteet saisivat enemmän tilaa Euroopan markkinoilla. Minulla on vielä myös kysymys nykyisestä tilanteesta Berliinin huippukokouksen jälkeen. Me kaikki tiedämme, että Blair House -sopimus ei ollut kovinkaan hyödyllinen. Missä määrin komissio luottaa siihen, että nykyiset ehdotukset ovat sopusointuisia siinä mielessä, että voimme viljellä aivan niin paljon kuin haluamme ja että meillä ei ole enää Blair House -sopimuksen asettamia rajoituksia? Vain onko niin, että joudumme WTO:n puitteissa jälleen toiseen kauppariitaan Yhdysvaltojen kanssa? En toivo sitä, mutta haluaisin komissiolta selityksen tästä asiasta.
costep_1999-09-15_9_16	Arvoisa puhemies, GUE/NGL-ryhmä on jo ilmaissut vastalauseensa ehdotetun Prodin komission uusliberalististen aikomusten johdosta. Tämä vastalause koskee erityisesti Alankomaiden ehdokas Bolkesteinia, koska hän on selvin säästöjen, yksityistämisen, sääntelyn purkamisen ja veronalennusten kannattaja. Muutama kuukausi sitten tämän parlamentin vaalitaistelun aikana, lähes kaikkien Alankomaiden puolueiden ykkösehdokkaat julistivat, että Bolkesteinista ei varmasti saisi tulla Euroopan komission jäsentä. Hänet on leimattu euroskeptikoksi usein provosoivien näkemystensä vuoksi. Oikeastaan en usko, että hän on koskaan ollut sitä. Hänhän näkee Alankomaat mielellään suuryritysten ja suurituloisten veroparatiisina eikä halua Euroopan unionin estävän häntä siinä. Siksi verotuksen yhdenmukaistamisesta vastaavan komission jäsenen salkku sopii hänelle tosiaan huonosti. Samalla kuitenkin suurin osa tämän parlamentin alankomaalaisista jäsenistä on vastoin äänestäjille antamaansa lupausta hyväksynyt komission, jossa Bolkestein on mukana. Minun puolueeni, Alankomaiden sosialistinen puolue, ei ole mukana siinä.
costep_1999-11-16_10_31	Kiitokset arvoisalle komission jäsenelle vastauksesta. Hänen vastauksensa on kuitenkin vastaus kysymyksiin, joita en asettanut sillä tavalla. Kysyin häneltä, että jos käy ilmi, että monet jäsenvaltiot eivät voi vielä täyttää direktiivin tavoitteita sekä eläinperäisten että synteettisten nitraattilähteiden suurten erojen vuoksi, niin eikö silloin pitäisi valita toisenlainen lähestymistapa. En saanut tähän vastausta. En myöskään saanut vastausta kysymykseeni rikkomusmenettelyistä. Jos 15 jäsenvaltiosta vähintään yhdeksää vastaan käynnistetään rikkomusmenettely ja jos komission jäsen sitten sanoo, että hän aikoo vaatia direktiivin täytäntöönpanoa, niin mitä se sitten on? Onko tämä sellaista oikeudellisen välineen käyttöä, mitä haluatte? Vai vedättekö sen takaisin? Vai sanotteko ei ja jatkatte vain vaatimista. Arvostaisin suuresti sitä, että saisin selkeän vastauksen kaikkiin kysymyksiin, siten kuin ne kirjallisesti esitin, sekä näihin täydennyksiin.
costep_1999-12-14_3_23	Arvoisa puhemies, kuka sai ylipuhuttua ja kenet viime viikolla, jotta Turkille annettaisiin Euroopan unionin jäsenehdokkaan asema? Neuvosto ja komissio yhdessä vai jäsenyyden hakija itse? Solanan ja Verheugenin kiireellinen diplomaattinen tehtävä näyttää olevan kummallinen vastaus tähän kysymykseen. Asioiden tila osoittaa aivan suoraan, kuinka vaikeat Ateenan ja Ankaran väliset suhteet vieläkin ovat, koska erityisesti Kreikan ehdot Turkin EU-jäsenehdokkuudelle - ajatelkaa ennen kaikkea Kyproksen kysymystä ja rajariitoja Egeanmerellä - saivat Solanan ja Verheugenin itse asiassa lentämään pääministeri Ecevitin luokse, ja saamieni tietojen mukaan Turkin koalitiohallitus hyväksyi lopultakin Euroopan tarjouksen ainoastaan amerikkalaisten avustuksella. Kenen Euroopassa pitäisi oikeastaan olla iloinen tämän erityisen menettelyn johdosta? Pääministeri Ecevit ei nyt varmastikaan anna periksi Kyproksen poliittisessa kahtiajaossa, ja sitten emme taas mainitse sanallakaan yhdestä Turkin tärkeimmästä epäsuorasta jäsenyysehdosta, joka on maan vahvan sotilaskoneiston vapaaehtoinen luopuminen sen huomattavasta poliittisesta vallasta. Joka tapauksessa on tyypillistä, että Ecevit oikeutetusti viittasi maansa suuresta geostrategisesta merkityksestä lännelle. Tämä perustelu saa varmasti vahvistusta, kun ajatellaan Venäjän barbaarista ja imperialistista taktiikkaa järjestyksen palauttamiseksi Tsetseniassa. Euroopan unionin sijasta kuitenkin ainoastaan NATOn täytyy huolehtia sotilaallisesta tasapainosta ja vastapainosta levottomalla Kaukasian alueella. Luemme huippukokouksen myönteisiin tuloksiin sen, että vielä viisi Itä-Euroopan maata hyväksyttiin Euroopan unionin jäsenehdokasvaltioiksi ja että saatiin aikaan julistus tai paremmin sanottuna neuvoston selkeä varoitus Venäjän poliittisille johtajille. Kymmenen vuotta Berliinin muurin murtumisen ja Keski- ja Itä-Euroopan valtavan muutoksen jälkeen Moskovan pelko, ikävä kyllä, saa kyseisen alueen kansat etsimään turvallisuutta ja taloudellista hyvinvointia lännestä. Tämä realiteetti vaati samalla tavalla Solanan ja komission jäsenen kiireellistä toimintaa Kremlissä.
costep_2000-01-18_10_20	Arvoisa puhemies, haluaisin kiittää sydämellisesti esittelijää hänen mietinnöstään. Olen iloinen siitä, että voin nyt puhua hänelle hollantia, kun myös van den Berg on tehnyt niin. Muuten olisin ehkä tuntenut hieman syyllisyyttä asiasta. Haluan sanoa, että tämä mietintö on parantunut valtavasti myös tarkistusten myötä. Olen itse työllisyys- ja sosiaalivaliokunnan jäsen, ja esittelijämme on aina ylpeä saadessaan 100 tarkistusta, koska silloin hän tietää, että hän tuonut käsiteltäväksi kiinnostavan aiheen. Mielestäni tämä on nyt myös sellainen tilanne, mutta olen sitä mieltä, että on hieman liioiteltua puhua liikaa näistä 100 tarkistuksesta. Haluan edelleen viitata siihen, että talousarvion valvontavaliokunnassa koordinaattorinamme toimii espanjalainen Pomés Ruiz, joka on antanut hyvin tärkeän espanjalaisen panoksen tässä keskustelussa. Arvoisa puhemies, mielestäni yksi tärkeimmistä mainituista asioista on esittelijän ehdotus pysyvästä julkishallinnon ammattistandardeja käsittelevästä komiteasta. Tämä on hyvin tärkeä ehdotus. Olen vain hyvin yllättänyt siitä, että PSE-ryhmä haluaa nyt torjua tämän ehdotuksen Morganin tarkistuksen avulla, koska siinä halutaan poistaa koko ehdotus. Me kuulemme toisaalta kaikenlaisia esittelijälle osoitettuja kiitoksia, mutta samalla Morgan haluaa käyttää tässä asiassa, ja muuten myös muissa tärkeissä asioissa, eräänlaista poltetun maan taktiikkaa, jolloin tämän mietinnön sisältö oikeastaan katoaa kokonaan. En tiedä, onko sillä tarkoitus tulla Kinnockia vastaan. Tunnen kuitenkin Kinnockin. Kinnock haluaa mielellään kuulla, mitä haluamme, ja hän on myös valmis poikkeamaan aiheestaan, jos hän pitää sitä tarpeellisena. Mielestäni tällainen pitkälle menevä poltetun maan taktiikka ei ole todellakaan tarpeen. Sitten lopuksi virkamiehistä. En ole oikeastaan lainkaan samaa mieltä Haarderin kanssa. Olen samaa mieltä siitä, että virkamiehiä koskeva osa on oikeastaan täysin puutteellisesti laadittu. Ensinnäkään siinä ei painoteta lainkaan kansalaisten palvelun tärkeyttä. Toiseksi siinä tehdään kaikenlaisia ehdotuksia, jotka panevat miettimään, ovatko ne nyt kovinkaan järkeviä ja johtavako ne parannuksiin. Esimerkkinä mainittakoon, että työskentelemme teknisen avun toimistojen parissa - se on tärkeä asia - ja samalla haluamme päästä eroon komission määräaikaisesta henkilöstöstä. Nämä asiat ovat ristiriidassa keskenään, enkä todellakaan ymmärrä, kuinka tällainen ehdotus on tullut käsiteltäväksi.
costep_2000-04-12_10_14	Arvoisa puhemies, komission vihreä kirja on saanut monet kynät kirjoittamaan. Niin monet, että vihreän kirjan tavoite on jäänyt milteipä hämärän peittoon päätöslauselmaluonnoksessa. Paljon työtä tehneen ja siitä kiitoksen ansaitsevan esittelijä Kuckelkornin tavoite ei myöskään loppujen lopuksi tullut hyvin esille päätöslauselmaluonnoksessa. Meidän tehtävämme on nyt huolehtia hyväksyttävästä kokonaisuudesta huomisen äänestyksessä. Ensisijainen tavoite on se, että kun työntekijät muuttavat toiseen jäsenvaltioon, he voivat säilyttää lisäeläkkeensä ja sen kertyminen jatkuu ilman eläkekatkoa ja heille taataan saavutettujen eläkeoikeuksien arvon säilyminen. Valitettavasti komissio ei mene kovinkaan pitkälle tämän toiveen toteuttamisessa. On vielä paljon tehtävää, ennen kuin voidaan puhua jäsenvaltioiden välisestä pakollisesta arvonsiirrosta. Ensimmäinen kynnyskysymys on valvontasääntöjen vastavuoroinen tunnustaminen. Tällöin on kuitenkin tärkeää, että eläkerahastojen ja kaupallisten vakuutusyhtiöiden välillä tehdään selvä ero. Eläkerahastolla on täydellinen hyväksymisvelvollisuus. Täysiarvoinen eläke kattaa biometriset riskit. Vakuutusyhtiöillä on valinnan mahdollisuus vakuutettavien suhteen eivätkä niiden tuotteet kata biometrisiä riskejä. Koska katetut riskit eivät ole identtisiä, valtion eläkerahastoihin ja vakuutusyhtiöihin kohdistama valvonta eroaa myös. Tämä valvonta antaa molemmille osapuolille täydellisen sijoitusvapauden. Se johtaa yleensä korkeaan tuottoon. Meidän on vältettävä sitä, että lähetämme yksittäiset kansalaiset eläkerahastojen huomattavasti alhaisemman tuoton vuoksi lisäeläkettään varten suureen sijoitusmetsään, jossa paha susi odottaa heidän rahojaan. Toinen kynnyskysymys on jäsenvaltioiden perimät verot. Kun otetaan huomioon lähivuosina odotettavissa oleva väestön ikääntyminen, on toivottavaa, että verotusjärjestelmien avulla edistetään lisäeläkkeiden muodostusta. EET-malli, jossa eläkettä verotetaan vasta sen langetessa maksettavaksi, täyttää nämä vaatimukset ja sitä sovelletaankin useimmissa jäsenvaltioissa. Toivon, että parlamentti ja komissio mahdollistavat lisäeläkkeiden yhtenäismarkkinat tällä tavalla.
costep_2000-06-14_0_5	Arvoisa puhemies, toinen asia. Eilisen vastaanoton lisäksi annettiin joitakin kuukausia sitten, ja näin on tehty oikeastaan joka kuukausi, joko puheenjohtajavaltiolle tai jollekin muulle valtiolle lupa järjestää vastaanotto. Nämä vastaanotot muuttuvat syöpöttelyjuhliksi, joissa kamerat ovat läsnä. Arvoisa puhemies, tämä ei ole mielestäni parlamentin arvon mukaista. Haluaisin pyytää teiltä, että tällaisia juhlia varten laaditaan kunnolliset säännöt. Arvoisa puhemies, olen sitä mieltä, että emme voi enää järjestää tällaisia tilaisuuksia. Minua hämmästyttää, että niihin annetaan lupa, koska minä puolestani sain parlamentin kvestoreilta viime viikolla kirjeen, jossa esitettiin kielteisiä huomautuksia vammaisille tarkoitetusta näyttelystä, jonka olin järjestänyt. Sellaisiin tilaisuuksiin suhtaudutaan kielteisesti, mutta tällaiset tilaisuudet, joiden yhteydessä meidät kuvataan korppikotkiksi, sallitaan. Pyydän teitä esittämään kvestoreille, että he lopettavat tällaisten tilaisuuksien järjestämisen, sillä se ei ole arvomme mukaista.
costep_2000-06-15_2_43	Arvoisa puhemies, voin hyvin kuvitella, että jotkut kollegat, jotka aikoinaan vastustivat tätä direktiiviä, ovat nyt siihen myös tyytyväisiä. Haluan kiittää Lechneriä siitä. Onneksi direktiivi, josta päätimme eilen, on luonteeltaan siinä määrin erilainen, että meidän ei todellakaan tarvitse odottaa, että julkiasiamieheltä tai tuomioistuimelta tulee samantyyppinen päätös. Eilinen direktiivi perustuu kolmeen jo olemassa olevaan direktiiviin, joista kaksi on jo ollut tuomioistuimen käsiteltävänä. Olen siis täysin tyytyväinen äänestykseen sellaisena kuin sen eilen toimitimme.
costep_2000-07-03_6_17	Arvoisa puhemies, Portugali pyrki tekemään puheenjohtajakaudestaan menestyksekkään kahden perättäisen huippukokouksen, Lissabonin ja Feiran, avulla. Yhteenvetona minun on todettava, että viime kuukausina on ajateltu paljon. Kaikesta pohdinnasta ei kuitenkaan ole koitunut paljonkaan konkreettisia tuloksia. Mainitsen ensin perusoikeuskirjaan liittyvän päätöksen lykkäämisen. Sen aseman piti tulla alun perin selväksi Portugalin puheenjohtajakaudella. Siitä ei kuitenkaan tullut mitään. Asiasta päätettäneen kiireellisesti Ranskan puheenjohtajakaudella. Tällä tavalla hyvä demokraattinen valvonta on mahdotonta. Myös yhteiseen ulko- ja turvallisuuspolitiikkaan liittyvä päätöksenteko osoittaa jäsenvaltioiden yksimielisyyden puutteen. On tosin perustettu muutama väliaikainen komitea ja on päätetty kolmansien maiden kanssa pidettävien neuvottelujen määrästä, mutta koko tämän operaation tavoite on tähän päivään asti ollut hämärän peitossa. Tavoite vahvistetaan vasta, kun jäsenvaltiot ilmoittavat ensi syksyn mahdollisuuksiin liittyvässä konferenssissa, millä tavalla ne todellakin haluavat panostaa tähän riskejä sisältävään eurooppalaiseen hankkeeseen. Järjestys on erikoinen. Normaalisti mietitään ensin tavoitteita ja etsitään keinot niiden toteuttamiseen. Euroopan unionin tavoitteiden kaksinaisuus näkyy vielä selvemmin puheenjohtajavaltion julkilausuman liitteessä 2, jossa käsitellään Euroopan unionin ja NATOn suhteita. Toisaalta siinä sanotaan, että on otettava huomioon yhteisön päätösten autonomisuus ja toisaalta kuitenkin ylistetään EU:n ja NATOn kumppanuutta. Lyhyesti sanottuna Euroopan unioni ei tiedä monien vuosien jälkeen vieläkään, mitä se haluaa. Mielestäni ei olekaan mitään mieltä laajentaa unionia kaikenlaisin mielenkiintoisin instituutioin. Portugalin puheenjohtajakausi oli jälleen kerran osoitus siitä, että on korkea aika määritellä selvästi Euroopan unionin ja sen jäsenvaltioiden tehtävät ja valtuudet.
costep_2000-07-05_15_2	Arvoisa puhemies, hyvä komission jäsen, yksi Euroopan unionin tärkeimmistä tavoitteista on työvoiman liikkuvuuden edistäminen ja sitä voidaan edistää korkealaatuisen koulutuksen avulla. Sen takia on erittäin tärkeää, että kehitetään välineitä, jotka eivät pelkästään paranna opetusta vaan myös ennen kaikkea huolehtivat siitä, että opetuksessa otetaan huomioon nykyajan vaatimukset. Laadunarviointi, ja silloin nimenomaan oppilaitosten itsearviointi, on avainelementti tasokkaan kouluopetuksen kehityksessä. Sen takia olen yleisesti ottaen erittäin tyytyväinen komission suositukseen sellaisena kuin se on nyt meidän käsiteltävänämme. Minulla on kuitenkin suositukseen myös joitakin reunahuomautuksia, jotka olen tuonut teidän tietoonne mietinnössäni. Minusta on tärkeää ennen kaikkea se, että jäsenvaltioita kannustetaan kehittämään opetuksen arviointia varten hyviä menetelmiä, joissa itsearviointi täydentää ulkoista arviointia. Minusta on myös tärkeää, että jäsenvaltiot vaihtavat keskenään hyviä esimerkkejä ja kokemuksia ja että kaikki oppilaitoksen toimijat todella osallistuvat itsearviointiin, myös vanhemmat ja oppilaat. Lisäksi on tärkeää, että oppilaitosten ja erilaisten viranomaisten välistä yhteistyötä edistetään, myös paikallisella ja alueellisella tasolla. Siitä on olemassa hyviä esimerkkejä kokeiluhankkeista ja luonnollisesti myös Euroopan tasolla. Komission tehtävänä on myös tehdä inventaario hyvistä olemassa olevista menetelmistä, perustaa interaktiivisesti käytettävä tietokanta, laatia suunnitelma toiminnoista ja raportoida säännöllisesti parlamentille ottamalla aihe esityslistalle. Olen käyttänyt kiitollisena hyväksi monia kollegojeni ideoita mutta myöskin kentällä toimivien oppilaitosten, joiden kanssa olen ollut yhteydessä. Niinpä minulle paljastui, että kaikkialla halutaan nähdä tämän hankkeen onnistuvan, ja ne kannustimet, joita Euroopan unionista lähtee, putoavat varmasti hedelmälliseen maaperään. Sen takia minusta on sitäkin harmillisempaa, että huolimatta toistuvista yrityksistäni päästä yhteisymmärrykseen neuvoston kanssa sillä te tiedätte, pyrkimyksenäni oli saada mietintö päätökseen ensimmäisessä käsittelyssä kerta toisensa jälkeen vitkasteltiin: reaktiot liian myöhässä, mandaatti riittämätön. Pyydänkin neuvostoa antamaan pian ehdotuksen yhteiseksi kannaksi. Olemme lähes siinä pisteessä, mutta haluan, että parlamenttimme linja on ensin selvillä, sen jälkeen voimme asettua neuvoston kanssa samalle viivalle. Lopuksi, olemme päässeet valiokunnassa yksimielisyyteen suuresta määrästä tarkistuksia. Kiitän teitä kaikkia erittäin rakentavasta asenteestanne. Pyydän nyt teidän tukeanne näiden sopimusten noudattamisessa. Neuvon teitä olemaan noudattamatta PSE:n tekemiä tarkistuksia. Opetuksen suhteuttaminen työmarkkinoihin on tärkeää. Katsokaa myös Lissabonin tuloksia. Meidän ei nimittäin pidä kouluttaa ihmisiä työttömyyttä varten ja opetuksen pitää ottaa se suunnitelmissaan huomioon. Sen takia sen pitää olla myös tässä mietinnössä. Muut tarkistukset on jo enemmän tai vähemmän puettu sanoiksi tekstissä tai muissa tarkistuksissa. Lopuksi talouteen liittyvä osa. Olen tarkoituksellisesti luopunut muutosten tekemisestä siihen, ei siksi, että se on minusta niin suuri, vaan koska uskon, että raportoinnin yhteydessä tulee paljastumaan, onko se liian pieni. Silloin on oikea hetki harkita mahdollista laajentamista. Kiitän teitä ja odotan uteliaana reaktioitanne.
costep_2000-07-06_10_12	Arvoisa puhemies, sosialistiryhmästä käsin tahtoisin tukea jäsen Maij-Weggenin puheenvuoroa. Olennaista tällä hetkellä on Wahidin hallituksen tukeminen. Tämä tuki tarkoittaa yksinkertaisesti sitä, ja mielestäni Euroopan komissio ja neuvosto osoittavat tässä järkevää asennoitumista, että etsimme hyvin perusteellisesti keinoja tukea Wahidin hallitusta sen pyrkiessä aikaansaamaan rauhan ja puuttumaan aktiivisesti asioiden kulkuun, ja tätä kehotamme yhdessä kannattamaan. Myös me suhtaudumme erittäin kriittisesti Molukkien tapahtumiin ja olemme hyvin huolestuneita Alankomaiden molukkiyhteisön puolesta, sen kokemista tunteista ja huolesta. Me kehotamme huolehtimaan siitä, että Wahidia tuetaan, sillä kansainvälisten tarkkailijoiden ja muiden sellaisten lähettäminen neuvottelematta ensin Wahidin kanssa merkitsee sekaantumista valtion sisäisiin asioihin ja valtion aseman heikentämistä. Siinä suhteessa olen selvästi PPE:n valitseman asennoitumisen kannalla ja vetoaisin tässä istunnossa voimakkaasti ryhtymään toimiin, joista ilmenee, kuinka huolissamme olemme ja kuinka valmiit olemme antamaan tukemme, kulkien Wahidin valitsemaa tietä ja esittäen samalla vaatimuksia, mutta hänen kauttaan, sillä hän on se yksi kortti, jonka varaan meidän on tällä hetkellä jättäydyttävä.
costep_2000-07-06_10_6	Arvoisa puhemies, ensimmäiseksi haluaisin lausua kiitokseni kollegallemme Van Heckelle ja hänen puolisolleen Els De Temmermanille heidän vaivannäöstään sen puolesta, että he saivat julkaistua Euroopan puolesta selkeästi kaiken Pohjois-Ugandan lapsisotilaita koskevasta kysymyksestä. On selvää, että huolimatta Nairobin sopimuksesta vuodelta 1999 ei ole onnistuttu riittävästi soveltamaan tätä sopimusta käytäntöön. Tästä päästään kysymykseen Euroopan unionin vaikutusvallasta ja jäsenvaltioidemme valmiudesta toimia siellä yhdessä yhtenä yrityksenä. Tahtoisin suoraan kysyä komission jäsen Verheugenilta, onko hän valmis puolustamaan tässä päätöslauselmassa erittäin selkeästi esitettyä kysymystä öljyn ja öljyputkiston tämänhetkisen rahoittamisen jäädyttämisestä ja lopettamisesta Sudanissa. Jos harjoitamme painostusta rauhan puolesta ja huolehdimme valvonnasta tällä pohjoisella alueella, se voi johtaa konkreettisiin ulkopoliittisiin toimenpiteisiin, joissa yhdistyvät sekä avunanto, ulkopolitiikka että kauppapolitiikka. Tällaiset toimenpiteet ovat kiireellisesti tarpeen. Tällä hetkellä havaitsemme lukujen ja esimerkkien määrän vain kasvavan ja samanaikaisesti havaitsemme, että me käytämme valtaamme liian vähän hyväksemme, vaikka meillä sitä kyseisellä alueella kyllä olisi enemmän kuin tähän asti on käytetty. Tästä pääsen samalla laajempiin yhteyksiin, eli Yhdistyneisiin Kansakuntiin. Pöytäkirja hyväksyttiin yleiskokouksessa toukokuussa. Turvallisuusneuvostossa keskustellaan asiasta nyt heinäkuussa. Ehdotuksen toteuttaminen olisi ilman muuta hieno esimerkki Euroopalta, joka näyttäisi, että se ei pidä puheitaan ainoastaan unionin sisäisistä asioista, vaan myös ulospäin suuntautuvista, ja että yhdessä Euroopan jäsenvaltioina vetoaisimme siellä voimakkaasti 18 vuoteen, nopeaan allekirjoittamiseen ja eri valtioiden toimenpiteiden tehokkaaseen koordinointiin lapsisotilaiden koulunkäynnin järjestämiseksi ja heidän uudelleen työllistämisekseen. Eri valtiomme antavat erikseen runsaasti taloudellista apua. Meillä on tässä suhteessa myös pitkä ansiolista. Olisi erinomainen asia toimia kokouksessa yhteisesti edustettuna. Tahtoisin mielelläni kuulla komission jäsen Verheugenilta, kuinka suuriksi hän arvioi mahdollisuutemme esiintyä menestyksekkäästi turvallisuusneuvoston kokouksessa heinäkuussa.
costep_2000-09-20_2_15	Arvoisa puhemies, haluaisin vielä palata niin sanottujen tyhjien viikkojen ongelmiin. En tarkoita palkkioita, vaan mielestäni on todellakin aivan järjetöntä, että yksi tyhjistä viikoista on juuri ennen joissakin jäsenvaltioissa pidettävää koulujen kevätlomaa. Silloin on myös niin kutsuttu karnevaaliviikko, jolloin joissakin jäsenvaltioissa maanantai ja tiistai ovat vapaapäiviä. Jos nyt kerran tyhjä viikko halutaan pitää, se olisi pitänyt sijoittaa karnevaaliviikolle eikä viikkoa ennen sitä. Arvoisa puhemies, pyydän puhemiehistöä tarkastelemaan tätä asiaa vielä uudelleen.
costep_2000-11-15_6_11	Arvoisa puhemies, yhdyn niiden sanoihin, joilla on kiitetty Michel Rocardia tästä erinomaisesta aloitteesta, joka on tämän parlamentin työllisyys- ja sosiaalivaliokunnan parhaiden perinteiden mukainen. Mietinnön perustana on neuvoston vuonna 1992 tekemä aloite tavoitteiden ja politiikan lähentämisestä sosiaaliturvan alalla, ja mietintö sitoo tämän lähentämisen Lissabonin huippukokouksessa ilmaistuihin ajankohtaisiin tavoitteisiin, jotka koskevat sosiaalista yhteenkuuluvuutta suhteessa taloudelliseen kehitykseen. Mielestäni tämä suhde näiden kahden elementin välillä on oikein hyvä. Omassa panoksessani valiokunnassa lisäsin tähän erityisesti kolmannen elementin, joka mielestäni tuo mukanaan vielä yhden vahvan perusteen eurooppalaiselle toiminnalle sairausvakuutuksen alalla. Tämä elementti on vapaan liikkuvuuden esteiden poistaminen, eikä kysymys ole pelkästään palvelujen vapaasta liikkuvuudesta, josta Bartho Pronk puhui, vaan myös henkilöiden vapaasta liikkuvuudesta Euroopan unionin sisällä. Tämä asia näkyy nyt erityisesti tämän mietinnön johdanto-osan J kappaleessa sekä 11 kohdan e- ja f-alakohdassa ja 14 kohdassa. Monet, joskus tuskalliset käytännön ongelmat ja esimerkit, ovat saaneet minut esittämään näitä tarkistuksia. Olen tyytyväinen siihen, että esittelijä ja valiokunta ovat hyväksyneet ne. Ei ole sattumaa, että olen joutunut tekemisiin tämäntyyppisten ongelmien kanssa juuri alankomaalaisen taustani vuoksi. Meillä on Alankomaissa käytössä erikoinen yhdistelmä yksityisestä ja julkisesta - yksilöllisestä ja yhteisestä - sairauskulujärjestelmästä, jota on viime aikoina muutettu melkoisesti. Erillään siitä kysymyksestä, ovatko muutokset olleet hyväksi, on joka tapauksessa kiinnitetty liian vähän huomiota siihen, millaisia vaikutuksia muutoksista koituu rajatyöntekijöille, alankomaalaisille eläkeläisille ulkomailla ja esimerkiksi Alankomaissa työskenteleville saksalaisille ja belgialaisille. Eurooppalaisen koordinoinnin näkökulmasta nykyinen yhdistelmä, joka koostuu maassa asuville tarkoitetusta verovaroilla rahoitetusta kansanvakuutuksesta, pakollisesta vakuutuksesta työntekijöille tiettyyn tulorajaan saakka, sekä lisäksi yksityisestä vakuutuksesta, on yhteisine ja yksilöllisine järjestelyineen suoranainen katastrofi. Kansanvakuutus ei vastaa koordinointisääntöjä, koska se ei ole työntekijän vakuutus ja koska se kattaa vain maassa asuvat. Yksityinen osuus liittyy säännöksiin, jotka koskevat vakuutusyhtiöitä kilpailutilanteessa. Tällä hetkellä Alankomaissa käydään keskusteluja järjestelmän rakenteellisesta muuttamisesta. Alankomaiden yhteiskunnallisten asioiden neuvostossa valmistellaan asiasta lausuntoa. Näyttää siltä, että työnantajien ja työntekijöiden välillä päästään nyt vihdoinkin sopuun perusvakuutuksesta, jossa markkinavoimat ja vakuuttajien välinen kilpailu yhdistetään sopimuksiin pakollisesta peruspaketista ja sen lisäksi laajasta paketista, johon sisältyy valintamahdollisuuksia, joihin täytyy liittyä joka tapauksessa hyväksymisvelvollisuus ja keskivertomaksu. Tätä tarvitaan riskien valinnan ja hyväksymättä jättämisen välttämiseksi ja optimaalisen saatavuuden takaamiseksi kaikille. Onneksi osapuolet ovat yhteiskunnallisten asioiden neuvostossa ymmärtäneet, että tällaisen yksityisten ja julkisten elementtien sekamuodon luomisessa voidaan mahdollisesti törmätä ristiriitaan Brysselin lainsäädännön kanssa. Tästä on hankittu tietoja jo aikaisessa vaiheessa ja tehty sellainen järkevä johtopäätös, että koko järjestelmän täytyy nyt joka tapauksessa vastata sosiaalivakuutuksen systemaattisuutta. Tämä tekee koordinoinnista eurooppalaisessa yhteydessä joka tapauksessa hieman helpompaa niiden osalta, jotka työskentelevät tai asuvat rajan toisella puolella. Mielestäni tämä sopii yhteen sen lähentymisstrategian kanssa, joka esittelijällä on mielessään. Olen myös sitä mieltä, että lisääntyvä liikkuvuus työn mukana Euroopassa on tarpeen ja että tämä liikkuvuus on lisäperustelu sille, että sairauskulujen tapauksessa tarvitaan tällainen vihreä kirja sekä toimenpiteitä.
costep_2000-11-15_6_4	Arvoisa puhemies, haluaisin kiittää lämpimästi Rocardia ja myös Marinosia heidän uraauurtavasta mietinnöstään, joka on tänään käsiteltävänämme. Sairausvakuutuskysymys askarruttaa eurooppalaisten mieliä vielä hyvin pitkään, mutta Kohlia ja Deckeriä koskevat tuomiot, joissa EY:n tuomioistuin päätti, että vakuuttajien täytyy korvata myös ulkomailla saatu hoito, on tuonut kuitenkin hieman uusia ulottuvuuksia tähän keskusteluun. Käsiteltävänämme oleva Rocardin mietintö vaikuttaa myös siihen, että keskustelua Euroopan sosiaaliturvan edelleen kehittämisestä lisääntyvän kilpailun puitteissa ja yhteisten terveydenhuoltomarkkinoiden syntymisen puitteissa edistetään edelleen. Nykyisessä sosiaaliturvan uudistamisessa on tärkeänä tavoitteena, että taataan myös edullinen terveyden suojelu. Erityisesti terveydenhuollon edullisuus täytyy ottaa huomioon, koska keskustelua sosiaaliturvasta ei niinkään määrää laatu vaan terveydenhuollon kustannukset. EY:n tuomioistuin on Kohlia ja Deckeriä koskevilla tuomioillaan antanut selkeän viestin Euroopan unionin jäsenvaltioille. Suhtaudumme yhä myönteisemmin rajat ylittävään hoitoon, ja siten markkinavoimat ovat lisääntyvässä määrin sovellettavissa terveydenhuoltoon. Missä määrin ja milloin, se on vielä epäselvää. Tutkimukset ja kokeilut osoittavat, että hoitomatkailuun ei tule mitään ryntäystä. On kuitenkin selvää, että tulevaisuudessa hoitoa hankitaan yhä enemmän rajojen yli. Silloin on hyvin tärkeää, että kansalainen on tässä prosessissa keskeisessä asemassa. Tällä on meidän kannaltamme erinäisiä seurauksia, mutta tällä on merkitystä myös kansallisten järjestelmien kannalta. Olemme tekemisissä toissijaisuusperiaatteen kanssa. Kansalliset terveydenhuoltojärjestelmät ja jopa sairausvakuutusten valvonta ovat kansallisesti säänneltyjä, mutta tämä ei tarkoita, ettemmekö me kaikki olisi tekemisissä samanlaisten ongelmien kanssa. Juuri siksi on niin tärkeää - tämä on oikeastaan tämän mietinnön tärkein tulos - että komissio laatii pikaisesti vihreän kirjan täydentävästä sairausvakuutuksesta. Tämä on oikeastaan se kysymys, joka meidän on esitettävä komissiolle: kykenettekö tähän, ja mikäli kykenette, kuinka kauan tähän kuluu aikaa, koska tämä on hyvin tärkeä asia? Tämän alan luvut eivät ole kaikista yrityksistä huolimatta vertailukelpoisia, joten on hyvin tärkeää, että tällainen vihreä kirja saadaan aikaan. Lisäksi terveydenhuollon alalla toimii hyvin paljon ihmisiä. Merkittävä osa näistä ihmisiä on kansallisissa tehtävissä, mutta se ei tarkoita, että meidän ei pidä tehdä vertailuja keskenämme. Tähän saakka asia on ollut tietyssä määrin jonkinlainen tabu. Kohlia ja Deckeriä koskeva päätös on saanut aikaan läpimurron. Olen myös sitä mieltä, että tämä Rocardin mietintö on saanut tässä asiassa aikaan läpimurron, mutta on hyvin tärkeää, että komissio ymmärtää nyt nämä toiveet ja laatii vihreän kirjan. Sen jälkeen katsomme, millä tavalla meidän täytyy jatkaa eteenpäin tämän asian parissa.
costep_2000-11-29_8_15	Arvoisa puhemies, keskityn Brokin mietintöön esitettyyn tarkistukseen 1, joka koskee kansainvälisen tuomioistuimen perustamista Saddam Hussein hirmuvallan vuoksi. Asianmukaista tietoa Irakin nykyisen valtakoneiston luonteesta ei puutu. Tämä kirjoitusten virta paisuu vielä päivittäin. Siitä huolimatta monet läntiset poliitikot, myös täällä Euroopan parlamentissa, aliarvioivat pahasti tätä pelon tasavaltaa, jollaiseksi Saddamin hirmuvaltaa on jo vuosien ajan osuvasti kuvattu. Näillä virhearvioilla voi kuitenkin olla tuhoisia seurauksia, koska Saddam Husseinille, hänen omien sanojensa mukaan, Persianlahden sota ei ole vielä läheskään päättynyt. Siksi hän on jatkuvasti pyrkinyt keräämään varastoon erittäin uhkaavia joukkotuhoaseita. Kuka muuten pystyy nykyisin estämään häntä siinä? Hän on kieltänyt jo pitkään YK:n tarkastusryhmiltä pääsyn maahan. Ohimennen sanoen tämä julma Irakin yksinvaltias lietsoo laajaa arabien hyökkäystä Israeliin ja vielä vahvemmin sanottuna suoranaista jihadia, pyhää sotaa. Mitä muuta on järkevästi ajatellen enää tehtävissä kuin hillitä päättäväisesti Saddamin aiheuttamaa mahdollista vaaraa? Kuinka neuvosto ja Euroopan komissio oikeastaan suhtautuvat nykyisin tähän asiaan? On perusteltua ajatella, että Euroopan YUTP:stä ei ole puhettakaan tämän maailmanrauhalle koituvan oleellisen vaaran osalta! Bagdadia kohtaan suunnattujen pakotteiden epäonnistumisen seurauksia ei pidä joka tapauksessa aliarvioida. Vetoamalla perusteettomasti Irakin kansan hätään - puuttuuko Saddamilta tosiaan varoja auttaa kansaa - tämä Tigrisvirran tyranni saa vähitellen kätensä kansainvälisesti yhä enemmän vapaaksi. Mitä varten? Kylvääkseen kuolemaa ja hävitystä omassa maassaan ja sen ulkopuolella. Lyhyesti sanottuna, on tullut todellakin aika, että YK perustaa kansainvälisen tuomioistuimen Saddamin pelon tasavallan kaikkien rikosten tutkimiseksi tarkasti ja käsittelemiseksi. Aloite tästä tekisi Euroopan unionin YUTP:stä varmasti uskottavampaa. Siksi kannatamme lämpimästi Brokin mietinnön tarkistusta 1.
costep_2001-02-15_8_13	Arvoisa puhemies, Guinean pakolaisongelma on tällä hetkellä yksi suurimmista maailmanlaajuisista inhimillisistä murhenäytelmistä. Liberiasta, Sierra Leonesta ja Guineasta tulevat sadattuhannet pakolaiset ovat juuttuneet jo yli viideksi kuukaudeksi taistelevien osapuolten väliin. He ovat kuin rotat loukussa näiden maiden välisellä rajaseudulla, jota kutsutaan Papukaijan nokaksi, kun taisteluja käydään Guinean joukkojen, epämääräisten kapinallisliikkeiden ja Yhtynyt vallankumousrintama -nimisen murhaajajoukkion välillä. Olemme hyvin tyytyväisiä YK:n uuden pakolaisasiain päävaltuutetun Lubbersin henkilökohtaiseen osallistumiseen tällä kriisialueella. Hänen ehdotuksensa sellaisen turvakäytävän perustamisesta, joka mahdollista pakolaisten paluun takaisin kotimaahansa, ansaitsee kansainvälisen tuen. Tämä kaikki ei kuitenkaan riitä. Tämän inhimillisen katastrofin syihin on puututtava. Siksi olisi hyvä käynnistää kansainvälinen boikotti veritimanttien, joita tältä raja-alueelta löytyy runsaasti, myyntiä vastaan. On myös oleellisen tärkeää, että kansainvälinen yhteisö asettuu rintamaan kaikkia niitä vastaan, jotka ovat päävastuussa nykyisestä ihmisarvoa alentavasta kaaoksesta Länsi-Afrikassa. Yhdistyneiden Kansakuntien turvallisuusneuvoston on syytä ottaa johto käsiinsä tässä tehtävässä. Siksi pyydämme neuvostoa ja komissiota ryhtymään tässä mielessä toimiin.
costep_2001-03-13_11_47	Muistan 1950-luvun, jolloin lähes kaikki ajattelivat, että atomin halkaiseminen tarjoaisi tulevaisuudessa rajattomasti puhdasta ja turvallista energiaa. Joissakin maissa on sen jälkeen rakennettu runsaasti ydinvoimaloita ja sähköntuotanto on tehty suurelta osin riippuvaiseksi atomien halkaisemisesta. Arvostelua on esiintynyt 1960-luvulta lähtien yhä enemmän, kun on käynyt ilmi, että ydinvoimalat voivat räjähtää ja että jätteet jäävät uhkaamaan ympäristöä hyvin pitkäksi ajaksi. Harrisburgin ja Tsernobylin onnettomuudet ovat jarruttaneet ydinenergian leviämistä laajemmalle, ja jotkin maat ovat jo luopuneet siitä kokonaan tai valmistautuvat luopumaan siitä. Kuitenkin myös sen jälkeen olemme vielä tuhansien vuosien ajan tekemisissä vaarallisen radioaktiivisen jätteen kanssa. Tämän jätteen kuljetukseen liittyvien vaarojen vuoksi nyt on parasta haudata jäte suljettaviin ydinvoimaloihin eikä enää kuljettaa sitä toiseen paikkaan. On oikein, että näiden kuljetusten lopettamiseksi ryhdytään monenlaisiin toimiin. Esittelijä osoittaa jonkin verran ymmärtämystä näitä toimia kohtaan mutta hyväksyy kuitenkin edelleen tällaiset kuljetukset ja antaa niille oikeutuksen. En hyväksy tällaista valintaa. Schwaigerin mietintö A5-0076/2001
costep_2001-03-15_7_3	Arvoisa puhemies, aidsia vastaan tarkoitettujen lääkkeiden käytön tulokset riippuvat myös siitä, annetaanko näitä lääkkeitä oikealla tavalla, oikealla hetkellä, oikeina annoksina ja asiantuntevan valvonnan alaisena. Tässä yhteydessä on suuri merkitys esimerkiksi hyvällä paikallisella infrastruktuurilla ja vakaudella terveydenhuollon lähestymistavassa. Lääkkeiden vaikutus on optimaalinen, jos taataan johdonmukaisuus lääkkeiden antamisessa ja asiantunteva valvonta hoidon aikana. Muuten syntyy todellinen vaara, että hoito on väärää tai riittämätöntä. Aidsin torjumiseksi on välttämätöntä, että kansanterveystilannetta parannetaan rakenteellisesti paikan päällä ja että Maailman terveysjärjestö antaa tukea, ja Euroopan unionin tähän pyrkivä työ on siksi erittäin tärkeää. Vain sillä tavoin voidaan panostaa pitkän aikavälin kehitykseen. Lyhyellä aikavälillä kuolee jo paljon ihmisiä, ja siksi ensisijainen valinta edullisten lääkkeiden hyväksi on nyt suositeltava, kuten päätöslauselmassa oikeutetusti vaaditaan. Tässä päätöslauselmassa on kysymys pahasti köyhtyneestä Afrikasta. Tässä keskustelussa ei saa unohtaa Karibianmeren aluetta eikä Kaakkois-Aasiaa, missä nämä ongelmat ovat myös huomattavia.
costep_2001-05-02_7_3	Esittelin viime vuoden marraskuussa mietintöni yleisön oikeudesta saada tietoja EU:n toimielinten asiakirjoista, aiheesta, jota - kuten tuolloin sanoin - pidän olennaisen tärkeänä edustamiemme ihmisten ja unionin tulevaisuuden kannalta. Minulla on ilo sanoa, että pyydän tänään parlamenttia tukemaan kompromissitekstiä, kuten parlamentti pyysi minulta vuoden 2000 marraskuussa. Jäsen Hanja Maij-Weggen, entinen yhteisesittelijäni, lausuntojen laatijat, joidenkin muiden valiokuntien varjoesittelijät ja minä tapasimme useaan otteeseen neuvoston ja komission edustajia, ja kävimme kolmikantakeskusteluja tämän kompromissin saavuttamiseksi. Kaikista kolmikantakeskustelumenettelyn aikana laadituista kompromissitekstin versioista keskusteltiin julkisissa tapaamisissa. Kolmikantakeskustelumenettelyä on todellakin pidetty avoimempana kuin sovittelumenettelyä, jossa julkaistaan ainoastaan neuvottelujen lopulliset tekstit. Neuvottelut eivät olleet aina helppoja, ja toisin kuin jotkut uskovat, toimielinten välillä oli tammikuussa suuri välimatka, mutta taistelimme ankarasti säilyttääksemme ne osat, joita me pidimme olennaisina kansalaisten oikeuksien turvaamiseksi. Tekstissä ei tietenkään mennä aivan niin pitkälle kuin olisimme halunneet. Myönnän sen ensimmäisenä, mutta yhteisesittelijäni Hanja Maij-Weggen ja minä pidimme tärkeimpänä, että asiakirja saadaan valmiiksi perustamissopimuksessa esitetyssä määräajassa, jottei toimielimiä voitaisi moittia siitä, etteivät ne ole täyttäneet perustamissopimuksen 232 artiklan mukaisesti tehtäväänsä kansalaisia kohtaan. Kolmen toimielimen näkökantoja oli vaikea sovittaa yhteen näin lyhyessä ajassa, ja jopa Ruotsin erinomaisesti johtaman neuvoston oli vaikea päästä poliittiseen yksimielisyyteen tai saada edes määräenemmistöä taakseen. Meillä on kuitenkin nyt teksti, joka parantaa ja lujittaa nykyistä tilannetta ja tarjoaa kansalaisille Amsterdamin sopimuksessa esitetyssä määräajassa kattavan ja käytännöllisen kehyksen tietojen saamiseksi toimielinten asiakirjoista. Tämä ei ole missään tapauksessa tappio. Olemme laatineet itsekehittyvän tekstin, jota varmasti parannellaan ajan mittaan. Kompromissiteksti mullistaa toimielinten asiakirjojen julkisuutta koskevat oikeudet ja menettelytavat ja käynnistää tiedonsaantioikeuden suojelun EU:n ja jäsenvaltioiden lainsäädännöissä. Se on kolmen toimielimen ensimmäinen yhteinen kehys, jossa tunnustetaan kansalaisten oikeudet siten, etteivät kansalaiset ole enää toimielinten hyvän tahdon varassa. Tietojen saaminen toimielinten toimintaa koskevista asiakirjoista auttaa kansalaisia asettamaan EU:n johtoelimet vastuuseen, lisää tehokkuutta ja parantaa demokraattisuutta. Tekstiä ei olisi voitu laatia ilman puheenjohtajavaltio Ruotsin ahkeraa työskentelyä ja sitoutumista. Haluan tässä yhteydessä kiittää Ruotsia myös suuresta avusta tämän asiakirjan laatimisessa sekä avusta yhteisesittelijälleni Maij-Weggenille ja kansalaisvapauksien ja -oikeuksien sekä oikeus- ja sisäasioiden valiokunnan puheenjohtajalle, Graham Watsonille. On tietenkin tapauksia, joissa toimielinten asiakirjoja ei pidä saattaa julkisuuteen. Meidän tehtävämme parlamentin edustajina on suojella kansalaisia ja toimielimiä. Parlamentin jäsenten täytyy varmistaa, että unionin olennaisia etuja suojellaan parantamalla sen sisäistä turvallisuutta, samalla kun he turvaavat kansalaisten oikeuden saada tietoja. Uudessa järjestelmässä kaikkia asiakirjoja tarkastellaan tapauskohtaisesti ilman kattavia poikkeuksia, eikä turvallisuutta ja puolustusta koskevia asiakirjoja suljeta asetuksen ulkopuolelle. Kompromissitekstin mukaan neuvoston täytyy kumota korkea edustaja Solanan elokuussa 2000 tekemä päätös tai muuttaa sitä siten, että se noudattaa asetuksessa esitettyjä periaatteita. Lähtökohtana on, että kaikki asiakirjat kaikilla unionin toiminta-aloilla ovat julkisia, ja ainoastaan niistä, jotka liittyvät suoraan ennalta lueteltuihin poikkeuksiin, evätään tietojen saanti. Poikkeuksen tarpeellisuus ja tietojen julkistamisen vahingollisuus täytyy osoittaa. Poikkeukset ovat siis harkinnanvaraisia, eivät pakollisia. Jos kansalaiselta evätään tietojen saanti, hänelle täytyy esittää epäämisen syy ja hän voi valittaa oikeusasiamiehelle ja yhteisöjen tuomioistuimeen. Lähes kaikki asiakirjat viedään julkiseen rekisteriin. Kolmansien osapuolten asiakirjat tulevat ensimmäistä kertaa saataville, ja asetusta sovelletaan myös toimielinten perustamiin virastoihin tai elimiin. Jos asiakirjalle tai sen osalle myönnetään poikkeus, asiakirjan osat, jotka eivät kuulu poikkeuksen piiriin, tulevat julkisiksi, ja poikkeus on voimassa enintään kolme vuotta joitakin tapauksia lukuun ottamatta. Lopuksi, jokainen toimielin laatii vuosikertomuksen, jossa esitetään tapaukset, joissa tietoja ei ole annettu, sekä rekisteriin kirjaamattomien arkaluonteisten asiakirjojen määrä, millä varmistetaan Euroopan parlamentin jatkuva valvonta. Komissio raportoi myös tammikuuhun 2004 mennessä asetuksen periaatteiden täytäntöönpanosta, minkä avulla tietojen saantia voidaan parantaa ja kehittää. Tämä ei ole alun loppu. Tämä on yksi pieni askel kohti asiakirjojen julkisuutta ja sen varmistamista, että eurooppalainen hanke on vastuussa kansalaisiin nähden.
costep_2001-05-17_9_10	Arvoisa puhemies, lehdistönvapaus on yksi kaikkein arvokkaimmista tekijöistä aidossa demokratiassa. Tämä vapaus puuttuu monista diktatuureista, koska vallanpitäjät pelkäävät asioista perillä olevia kansalaisia, keskustelua, oppositiota ja avoimuutta. Euroopan on puolustettava johdonmukaisesti lehdistönvapautta ja niitä, jotka taistelevat sen puolesta. Ymmärrettävästi katsomme tässä yhteydessä tiukasti kehitysmaiden suuntaan ja aiemmin keskitetysti hallittujen maiden suuntaan, joissa eletään nyt siirtymäkautta. Tämä on oikein, koska voimme usein todella auttaa antaessamme tukea ja rahaa paikallisia kansalaisjärjestöjä, kansalaisyhteiskuntaa ja eri tiedotusvälineitä varten, jotka ovat mukana toiminnassa. Demokraattisina sosialisteina pidämme tätä lehdistönvapautta vakaumuksemme kulmakivenä. Haluamme kuitenkin pyytää teitä kiinnittämään Euroopan sisällä huomiota erääseen erityisen huolestuttavaan ilmiöön: tiedotusvälineiden omistuksen ja määräysvallan keskittymiseen Euroopassa muutamiin maihin. Se loukkaa perusteellisesti moniarvoisuutta. Tilanne muuttuu vielä vakavammaksi, jos taloudellinen ja poliittinen valta yhdistyvät. Silloin vapaus on vaarassa. Minun ei tarvitse mainita mitään nimiä ollakseni selkeä. Euroopan parlamentin Euroopan sosiaalidemokraattisen puolueen ryhmä tekee aloitteen ehdotuksiksi, joilla vastustetaan tätä lehdistönvapauden uhkaa. Valitettavasti Euroopan kansanpuolue on ilmoittanut, että se ei halua kannattaa päätöslauselman tätä osaa siitä huolimatta, että se teki aloitteen tästä päätöslauselmasta. Mikä vielä pahempaa, se on uhannut äänestää päätöslauselmaa vastaan, jos tämä osa hyväksytään. Ulottuuko edellä mainitun asianosaisen valta ja häneen kohdistuva pelko jo niin pitkälle, että Euroopan kansanpuolue on jo hänen vallassaan? Pyydämme Euroopan kansanpuoluetta miettimään pikaisesti, haluaako se puolustaa lehdistönvapautta vai valtakeskittymää. Pian toimitettavan äänestyksen tulos on kiinnostava.
costep_2001-05-31_2_8	Arvoisa puhemies, jäsen Ribeiro e Castron mietintö on selkeä ja perusteellinen selvitys komission asiakirjasta ja sen puutteista. Esittelijä pyytää ensinnäkin enemmän tietoja Eures-verkon tuloksista. Tätä tuen kaikesta sydämestäni, koska jää todellakin epäselväksi, missä suhteessa Eures-verkon tulokset ovat asiaintilaan Euroopan työmarkkinoilla. Toiseksi komission kertomuksessa tehdään selväksi, että jäsenvaltiot voisivat hyödyntää Eures-verkon potentiaalia enemmän, kun otetaan huomioon jäsenvaltioiden väliset erot verkossa olevien avointen työpaikkojen määrissä. Jos velvoitetaan laittamaan kaikki avoimet työpaikat verkkoon, mennään aika pitkälle: kansainvälinen rekrytointi ei ole realistista kaikkien työpaikkojen kohdalla. Myöskään kehotusta ottaa kaikki raja-alueet mukaan valtioiden rajat ylittävään Eures-yhteistyöhön ei perustella niistä tarpeista lähtien, joita alueilla itsellään on yhteisön tuelle. Esteet eivät ole ensi sijassa vierekkäisten alueiden välillä, vaan koskevat liikkuvuutta etäämmäksi, monien valtioiden rajojen yli eikä vain raja-alueella. Euroopan unionin laajentumisen vuoksi painopisteen muutoksesta raja-alueiden liikkuvuudesta monien valtioiden rajat ylittävään liikkuvuuteen tulee entistäkin itsestään selvempi. Kolmas asiani koskee tarpeellista toissijaisuutta. Sekä komissio että esittelijä huomauttavat, että verkon paikallisessa tunnettuudessa on toivomisen varaa. Paikallinen tiedotus on kuitenkin paikallisten toimijoiden tehtävä. Ei siis ole toivottavaa, että huomattava osa talousarviosta varataan tunnettuuden edistämiseen, niin kuin mietinnössä ehdotetaan. Sen sijaan voin lämpimästi tukea vuorovaikutuskehotusta. Myös talousarvion ajankohta on keskustelunaihe. Komissio haluaa monivuotisen talousarvion, koska se mahdollistaa paremman suunnittelun. En sinänsä näe monivuotisuudessa mitään ongelmaa, mutta kylläkin komission ehdottaman yhteisön toimipaketin laajuudessa ja laadussa. Sen vuoksi pitäisin talousarvion vuosittaista määrittämistä lopulta parempana. Lopuksi: esittelijän laajentumiselle suoma huomio ansaitsee hyväksyntäni. Kun ehdokasvaltioidenkin kohdalla on tehty poliittinen päätös työntekijöiden vapaasta liikkuvuudesta, työnvälityspalvelujen puutteellinen yhteistyö ei kuitenkaan saa enää estää työvoiman liikkuvuutta.
costep_2001-10-01_5_10	Arvoisa puhemies, arvoisa komission jäsen, hyvät kollegat, tahdon ensinnäkin antaa Alexander de Roolle tunnustusta siitä sinnikkyydestä, jota hän on osoittanut taistelussaan ympäristömelua vastaan. Ympäristömelulle alttiiksi joutuminen on erityisen epämiellyttävää ja saattaa koitua uhkaksi terveydelle. Terveys on riippuvaista ympäristöstä ja siitä tavasta, jolla ympäristöämme rasitamme. Kuudennessa ympäristöä koskevassa toimintaohjelmassa tähän seikkaan kohdistetaan täysin aiheellisesti paljon huomiota. Tarkkailun on johdettava konkreettisiin toimenpiteisiin. Lähtökohtana on melun rajoittaminen tasolle, joka ei uhkaa kansanterveyttä. Tässä yhteydessä on otettava tarkasteltavaksi Maailman terveysjärjestön ohjeet ja suositukset. Ympäristömelu on paikallinen eikä missään nimessä rajat ylittävä ongelma. Sen ratkaiseminen on paikallisten, alueellisten ja kansallisten hallintoviranomaisten tehtävä. Meidän tulee kaihtaa liikasäännöstelyä tässä asiassa. Liiallinen säännöstelyinto Brysselin taholta kohtaa useimmissa maissa aiheellisesti vastustusta, mutta eräissä rajoitetuissa tapauksissa Euroopan huomio on epäilemättä paikallaan. Ensinnäkin silloin, kun melun aiheuttaja ylittää valtionrajat, esimerkiksi tuotteiden muodossa. Täten meillä onkin jo olemassa melun torjumiseksi laadittuja eurooppalaisia sääntöjä, esimerkiksi ruohonleikkureita koskevat melustandardit. Erityisesti standardeja kaivataan esimerkiksi autojen, huviveneiden, rekkojen, junien, lentokoneiden ja teollisuuden koneiden melupäästöille. Toinen syy siihen, että Euroopan unioni puuttuu asiaan, on luotettavien ja toisiinsa verrattavissa olevien tietojen hankkiminen. Euroopan parlamentti on jo aikoja sitten viitannut eri melulähteitä koskevien tietojen puuttumiseen, melun mittaamiseksi ja arvioimiseksi on laadittava yhteinen menetelmä. Tämä on myös komission ehdotuksen ydinajatus. Kolmas syy on yleisten periaatteiden muodostaminen, esimerkiksi sen, että saastuttaja tai melun aiheuttaja maksaa. Meidän tehtävämme on sisällyttää tällaisia periaatteita lainsäädäntöömme. Kansalaisilla täytyy olla selvät oikeudet, mielestäni se on oikeastaan tärkeintä tässä asiassa. Kun on kysymys vakavasta syytteestä ja ympäristömelulle altistumisesta, kansalaisilla on oltava oikeus vaatia lähempää tutkimusta ja tarvittaessa toimenpiteisiin ryhtymistä.
costep_2001-11-12_9_7	Arvoisa puhemies, olen harvoin täysin samaa mieltä kansalaisvapauksien ja -oikeuksien sekä oikeus- ja sisäasioiden valiokuntaa edustavan kollegani von Boetticherin kanssa, mutta tällä kertaa olen hänen kanssaan samaa mieltä siitä, että tarvitaan kansallista valintajärjestelmää, joka mahdollistaa ei-toivottujen sähköpostiviestien torjumisen, ja vastustan sosialistien tarkistuksia. Vasemmiston keskuudessa on vallalla käsitys, että roskaposti olisi sama asia kuin ei-toivottu sähköpostiviestintä. Minun on ikävä kyllä sanottava, hyvä komission jäsen, että komissio on tämän sekaannuksen takana. Totesitte alkuperäisessä esityksessänne, että roskaposti on sama asia kuin ei-toivottu sähköpostiviestintä. Tämä ei pidä paikkansa. Pelkään pahoin, että jo nyt lakia rikkovat roskapostin lähettäjät tekevät sitä vastaisuudessakin. Jäsen Paciotti, te saatte roskapostia vastaisuudessakin! Kannatan opt out -järjestelmää kahdesta syystä. Ensimmäinen on se, että opt in -järjestelmästä on vahinkoa sekä yritystoiminnalle että hyväntekeväisyysjärjestöille. Suurilla amerikkalaisyrityksillä on varaa TV-mainontaan, lehdistöön, ulkomainontaan ja niin edelleen. Vahingoitamme eurooppalaisia pk-yrityksiä, joille kaupallinen sähköinen viestintä tarjoaa oikeutetun keinon päästä sähköiseen kaupankäyntiin. Tämä saattaa ne epäedulliseen asemaan. Tämä saattaa hyväntekeväisyysjärjestöt epäedulliseen asemaan, koska tutkimukset osoittavat, että ihmiset ottavat tällaisia viestejä mielellään vastaan. He eivät valitse opt out -vaihtoehtoa, vaikka voisivatkin. Ihmiset eivät tosin yleensä valitse opt in -vaihtoehtoa saadakseen sähköpostiviestejä. Kansalaisvapauksien osuudesta on niin ikään sekaannusta. Opt out -järjestelmän puitteissa on hyvin helppo todistaa, että olet valinnut opt out -vaihtoehdon, eikä hyvämaineisilla lähettäjillä ole halua sivuuttaa pyyntöäsi, koska kyseinen mainonta vain ärsyttäisi sinua. Opt in -järjestelmä on pintapuolisesti ajateltuna kuluttajaystävällinen vaihtoehto, mutta sitä sovellettaessa on todistettava, ettei ole koskaan valinnut tuota opt in -vaihtoehtoa, mikä on itse asiassa vaikeampaa. Lopuksi sanoisin, että opt in -järjestelmässä ihmiset saattavat tietämättään vastaanottaa sähköpostiviestejä järjestöiltä (esim. homojärjestöiltä), jotka voivat saattaa heidät noloon tilanteeseen silloin, kun he eivät ole halunneet tuoda asiaa julkisuuteen, tai he voivat joutua tahallisen hyväksikäytön kohteeksi. Jos he ovat valinneet opt in -vaihtoehdon saadakseen sähköpostiviestejä radikaaleilta poliittisilta liikkeiltä, he saattavat joutua perusteettoman valvonnan kohteeksi esimerkiksi poliisin taholta. Vasemmisto on ymmärtänyt asian väärin, von Boetticher on kerrankin oikeassa.
costep_2002-03-12_2_250	Arvoisa puhemies, aivan ensimmäiseksi onnittelen esittelijä Isler Béguinia: minusta tämä on erinomainen ja rakentava mietintö. Biologisen monimuotoisuuden suojelun on oltava tärkeä painopistealue. Jos lajit kuolevat sukupuuttoon, ne katoavat lopullisesti, ja siksi nyt on toiminnan aika. Toimintasuunnitelmat eivät voi olla irrallisia. Niillä on menestystä vain, jos niissä otetaan huomioon kyseisellä alueella elävien ihmisten sosiaalis-taloudellinen tilanne. Niihin on valittava painopistealueet. Meidän on toimittava maailmanlaajuisissa ongelmakohteissa (hot spots), paikoissa, joissa on erityisen paljon lajeja, sillä ne ansaitsevat erityissuojelua. Toimintasuunnitelmista on tehtävä entistä selkeämpiä ja ennen muuta käytännönläheisiä. Kansalaisten tuki on tärkeää, eikä kenellekään ole iloa sellaisista abstrakteista käsitteistä kuin biologinen monimuotoisuus. Kyse on luonnon rikkauden, arvokkaiden maisemien ja hienojen lajien säilyttämisestä. Meillä on oltava tietoa, riippumatonta seurantaa, vuosittain on tehtävä yhteenveto luonnon tilasta. Se lisää motivaatiota ja innostaa. Euroopan unionin itsensä pitäisi olla nykyistä johdonmukaisempi. Biologisen monimuotoisuuden suojelun keulakuvia ovat lintudirektiivi ja luontotyyppidirektiivi. Niitä on sovellettava hyvin, vaikka se onkin joskus vaikeaa. Tuloksen on aina oltava tärkeintä. Näiden luonnonsuojelun helmien vastapainona on kuitenkin runsaasti toisenlaista politiikkaa. Tarkoitan ensisijaisesti maataloutta, mutta myös kalataloutta. Laajamittaista maataloutta ja biologisen monimuotoisuuden säilyttämistä on vaikea yhdistää. Yhteistä maatalouspolitiikkaa on muutettava perusteellisesti jo pelkästään tästä syystä. Kerjätään vaikeuksia, jos tukia myönnetään pelkästään tuotannon perusteella. Kalastuksen vaikutukset biologiseen monimuotoisuuteen eivät ole yhtä näkyviä. Monilla rannikkovesillä ja niitä syvemmillä vesillä harjoitettava merenpohjaan vaikuttava kalastus uhkaa biologista monimuotoisuutta. Siihen on vastattava vakuuttavasti. Biologisen monimuotoisuuden on oltava yksi aluepolitiikan johtavia ajatuksia. Jäsenvaltioiden olisi laadittava tästä toimintasuunnitelmia. Komissiota pyydän valitsemaan joka vuosi yhden lippulaivahankkeen ja tukemaan sitä, mieluiten ehdokasvaltioissa. Näiden hankkeiden on oltava esimerkkeinä muille luonnonsuojelualueille. Puolan aarnimetsä voisi olla yksi hyvä lippulaivahanke. Kiitän vielä kerran kollega Isler Béguinia hänen hyvästä mietinnöstään.
costep_2002-04-09_2_33	Arvoisa puhemies, vuoden 2000 talousarvion valtaisa ylijäämä, 11,6 miljardia euroa, osoittaa, että varainhoidossa on edelleen puutteita. Rakennerahastoissa alikäyttö alkaa olla jo suorastaan rakenteellista. Meistä käyttämättä jääneet varat on joka tapauksessa palautettava jäsenvaltioille kahden vuoden kuluttua. Ne voivat sitten vaikkapa lyhentää valtionvelkaansa. Tuemme myös kollega Heaton-Harrisin esittämää tarkistusta 9. Rakennerahastojen hallinnointia on parannettava selvästi. Yhteisön monimutkaisia sääntöjä on yksinkertaistettava. Komission ja jäsenvaltioiden välinen koordinointi on hyvin epätyydyttävää. Varainhoidon valvonnassa on suuria aukkoja, sekä ennakko- että jälkiseurannassa. Ja nykyistä varainhoidon oikaisujärjestelmää on ehdottomasti muutettava, sillä se rohkaisee jäsenvaltioita pimittämään sääntöjenvastaisuudet ja petokset sen sijasta, että ne ilmoittaisivat huijauksista. Olemme tienneet tämän jo vuosia, mutta komissio ja jäsenvaltiot eivät edelleenkään ole tehneet asialle juuri mitään. Olemme pettyneitä siihen, että liittymistä edeltävän taloudellisen avun ohjelmat eivät läheskään saavuta tavoitteitaan. Tilintarkastustuomioistuimen erityiskertomuksessaan esittämät toteamukset ovat huolestuttavia. Meistä ei ole hyväksyttävää, että ehdokasvaltiot eivät ehkä voi saattaa eri tukiohjelmia voimaan kuluvana vuonna, vuonna 2002. Pyydän komissiota kertomaan, mikä asiaintila on tällä hetkellä. Euroopan komission uudistaminen, joka aloitettiin vuonna 1999, ei näy vielä vuonna 2000 konkreettisina tuloksina. Komission jäsenellä lienee jo jonkinlainen käsitys siitä, mitä tuloksia on saatu aikaan vuonna 2001. Olemme uteliaita kuulemaan, onko hän valmis raottamaan salaisuuden verhoa. Kehitysyhteistyöhön kuuluvissa tukiohjelmissakin esiintyy huomattavaa alikäyttöä. Tähän voivat olla yhtenä syynä päällekkäisyydet jäsenvaltioiden politiikan kanssa. Aikooko komissio kartoittaa ne pian? Meidän mielestämme EU:n kehitysyhteistyöpolitiikassa on todella sovellettava toissijaisuusperiaatetta. Arvoisa puhemies, lopuksi: on sokki saada tietää, että jokainen istuntoviikko Strasbourgissa maksaa noin 11,5 miljoonaa euroa, eikä tässä ole edes otettu huomioon ympäristölle aiheutuvaa rasitusta. Parlamentti pakotetaan tähän vain, jotta kunnioitettaisiin yhden jäsenvaltion toivetta. Olisikin oikeudenmukaista, että tämä jäsenvaltio korvaisi parlamentille kaikki tästä vuosittain syntyvät ylimääräiset kulut, 138 miljoonaa euroa.
costep_2002-05-30_4_100	Espanjan hallituksen aloitteet ovat merkillisiä. Sen painopisteisiin ei kuuluu ainoastaan mahdollisimman suuren alueen järjestäminen kalastusta varten, ympäristötoimenpiteiden rajoittaminen, Ebro-joen johtaminen Murciaan tai Gibraltarin liittäminen Espanjaan vaan ilmeisesti myös alistavan väkivallan organisoiminen. Kannattaessaan EU:n poliisialan instituuttia, EU:n tukea yksityisille turvallisuuspalveluille ja julkisuuden henkilöiden rajatylittävää suojelua Espanjan hallitus suuntautuu kohti feodaalista diktatuuria, joka muistuttaa Etelä-Amerikan perinnettä. Siellä poliitikot, virkamiehet, sotilashenkilöt ja suuryrittäjät piiloutuvat vanhastaan muurien ja aitojen taakse ja käyttävät aseistautuneita henkivartijoita. Nämä esteet suojelevat heitä mahdollisimman tehokkaasti ärsyyntyneeltä tavalliselta kansalta, ja samalla lainsäädäntö tukee heidän itse valitsemaansa eristystä. Sen sijaan että kaikkien ongelmat ratkaistaisiin, ratkaistaankin ainoastaan rikkaiden ja mahtavien ongelmat, ja muiden, siis väestön suuren enemmistön, ongelmat lisääntyvät. Saammeko EU:hun samantyyppisen lainsäädännön, jolloin eurooppalaisista turvallisuussäännöistä tulee tärkeämpiä kuin suppeammista kokemuksista kansallisella tai alueellisella tasolla? Kansalaisvapauksien ja -oikeuksien sekä oikeus- ja sisäasioiden valiokunta katsoo oikeutetusti, että EU:n verkoston ei pidä mennä määrittelemään, kuinka paljon aseistautuneita virkailijoita on käytettävä ja millainen etuoikeus julkisuuden henkilöiden saattueiden on saatava liikenteessä, ja hylkää suurimmaksi osaksi myös muut Espanjan ehdotukset.
costep_2002-07-04_4_130	Rikoin muodollisesti lakia, kun kanani jatkoivat munimistaan, sanoi valkoihoinen maanviljelijä Zimbabwesta. Näin hän tragikoomisesti paljasti osuvasti presidentti Mugaben pakkolunastuspolitiikan rikollisen järjettömyyden. Miten muuten voisi kuvailla sellaista valtiopolitiikkaa, joka itse asiassa on suoranaista varkautta suuressa mittakaavassa ja jonka mahdollisena seurauksena on laaja nälänhätä aivan kuin jonkinlaisena rikollisena järjettömyytenä? Mugaben hallitus kieltää tuhansia valkoihoisia maanviljelijöitä tekemästä enää työtään. Sen myötä jäävät sadattuhannet mustaihoiset maatyöntekijät ja heidän perheensä ilman leipää. Samaan aikaan on talven sato edelleen pelloilla korjaamatta? Kuvitelkaapa myös minkälaiseen mahdottomaan tilanteeseen valkoihoiset karjatalouden harjoittajat joutuvat. Lehmäthän on joka tapauksessa lypsettävä. Vallanhimoiselle presidentille ja hänen kaartilleen merkitsevät maan valkoihoiset maanviljelijät ja oppositio samaa asiaa. Kummastakin on säälimättä päästävä eroon. Tämä siitäkin huolimatta, että maa sen seurauksena luisuu kohti humanitaarista katastrofia. Mugabella oli ohimennen röyhkeyttä olla näkyvästi mukana viime kuussa pidetyllä maailman elintarvikekonferenssilla Roomassa. Samanaikaisesti zimbabwelainen kansantaloustieteen asiantuntija valitti, että yksikään Afrikan hallitus ei ole tuominnut tätä yksityisomaisuuden ryöstöä Zimbabwessa. Hän lisäsi vielä oikeutetusti ihmettelynsä siitä, voidaanko Afrikan ulkopuolisten valtioiden näin enää odottaa luottavan Afrikan uuden kehitysyhteistyöjärjestön toimintaan. Myös esillä oleva päätöslauselmaesitys asettaa kaikkien Afrikan maiden johtajat tämän merkittävän kysymyksen eteen. Se vetoaa siksi Afrikan valtioihin, jotta ne ryhtyisivät vakuuttaviin toimenpiteisiin Mugaben hirmuvaltaa vastaan. Toivon ja uskon neuvoston, komission ja jäsenvaltioiden todellakin hyväksyvän tämän vetoomuksen.
costep_2002-07-04_4_32	Arvoisa puhemies, hyvät kollegat, tiedonannossa, jota tänään käsittelemme, kuvataan strategia, jonka avulla Euroopan unioni pyrkii edistämään yhteiskunnallista kehitystä. On hyvä, että näin tehdään. Monet pelkäävät, että näinä maailmanlaajuistumisen aikoina yhteiskunnallinen kehitys jää ahdinkoon. Elimet, joissa sopimukset tehdään, jäävät samaan aikaan yhä kauemmaksi tavallisen kansalaisen näköpiiristä ja muuttuvat siten kasvottomiksi. Kasvottomuus johtaa pahaan oloon ja levottomuuteen. Sellainenkin kansalainen, joka voi hyvin tässä yhteiskunnassa, jää kokonaiskuvaa vaille. Komissio on kartoittanut selvällä ja laajasti luotaavalla tavalla maailmanlaajuisen yhteiskuntamme eri toimijoiden välisiä suhteita. Se esittää katsauksen mekanismeihin, joiden avulla Euroopan unioni toimii ILO:ssa ja WTO:ssa perustyönormien edistämiseksi sekä työmarkkina- ja sosiaalipolitiikan kehittämiseksi. Naisten oikeuksien ja tasa-arvoasioiden valiokunnan valmistelijana minun on todettava, että valiokunnan mielestä sukupuoliulottuvuus saa liian vähän nimenomaista huomiota perustyönormien ja sosiaalisesti kestävän kehityksen osana. Sukupuoliulottuvuus on todella ILO:n perustyönormien eräs keskeinen osa, sillä niissä on määritetty syrjimättömyyden ja yhtäläisen kohtelun periaatteet. Me kuitenkin tiedämme, että parasta taloudellista ja yhteiskunnallista kehitystä on varmasti sellainen kehitys, johon myös naiset osallistuvat täysivaltaisesti. Tästä syystä naisten oikeuksien ja tasa-arvoasioiden valiokunta ehdottaakin eri sukupuoliin kohdistuvien vaikutusten arviointikertomusten ottamista välineiksi. Haluaisin kiinnittää huomiota myös siihen seikkaan, ettei naisjärjestöjen tehtävää selvitetä niissä kohdissa, joissa käsitellään työmarkkinaosapuolia. Tämä on puute, sillä paitsi EU:n sisällä myös sen ulkopuolella naiset saadaan liian harvoin virallista tietä osallistumaan politiikan muotoiluun. Lopuksi vetoan kiireesti komissioon, jotta tätä käsiteltävänä olevaa erinomaista tiedonantoa vahvistetaan eri sukupuoliin kohdistuvien vaikutusten arviointikertomuksilla. Näin se antaa paremman yleiskuvan naisten tärkeästä tehtävästä yhteiskunnallisessa kehityksessä. Kiitän jäsen Gilligiä sydämestäni sekä tästä hyvästä mietinnöstä että erityisesti tavasta, jolla hän on työskennellyt yhdessä naisten oikeuksien ja tasa-arvoasioiden valiokunnan kanssa.
costep_2002-09-03_2_110	Maatalouden ja maaseudun kehittämisen valiokunta on oikeassa ollessaan huolissaan siitä, että tarve tuoda usein geneettisesti muunnettuja soijakakkuja Yhdysvalloista, Brasiliasta ja Argentiinasta lisääntyy. Tällä hetkellä EU tuo karjanrehua kaksi kertaa enemmän kuin tuottaa itse. Aikaisemmin ratkaisuna oli, että lehmien proteiinilähteenä käytettiin liha-luujauhoa tai teurasjätettä, mutta se ei ole enää mahdollista hullun lehmän taudin, tai BSE:n, jälkeen. Nykyään se vaikuttaa kuitenkin olevan ainoa yleisesti hyväksytty muutos. Emme edelleenkään kykene kyseenalaistamaan ruoantuotantotapaa yleensä. Onko järkevää, että sioille syötetään tarkoituksellisesti kasvituotteita ja että syömme siat itse, vaikka tiedämme, että näiden eläinten liha ei ole yhtä ravintopitoista kuin alkuperäinen tuote? Onko järkevää poistaa kielto, joka koskee proteiinilisänä toimivan kalajauhon lisäämistä jalostettuihin rehuihin? Valtamerten kalavaroja ammennetaan kunnes ne ehtyvät, ja eteläisen alueen kalastajat reagoivat kaikkiin pyyntien rajoittamista koskeviin ehdotuksiin syyttämällä pohjoisen maita siitä, että ne ovat aiheuttaneet ongelman kalajauhon tuottamisella. Ehdotuksen myönteisempi osuus koskee ajatusta, että viljelijöiden olisi kasvatettava enemmän palkokasveja ja öljykasveja vuoroviljelyn yhteydessä.
costep_2002-10-22_2_110	Arvoisa puhemies, haluan ensiksikin onnitella kahta esittelijää. Heidän suuri työmääränsä on minulle jokavuotinen järkytys. Mitkä ovat omat yleiset talousarviota koskevat kommenttini? Kuten myös edellisten vuosien perusteella yleisesti tiedetään, kannatan suuresti sitä, että toteutamme mahdollisimman hyvin sen, mitä olemme luvanneet. Meidän pitäisi täten pitää kiinni rahoitusnäkymistä. Tänäkin vuonna talousarviossa on budjettikohtia, jotka ulottuvat näiden rahoitusnäkymien ulkopuolelle. Tämä koskee erityisesti otsaketta 4. Mielestäni meidän pitäisi kallistua kerrankin joustavalle kannalle. Afganistania ja Maailman terveysrahastoa koskevien tarvittavien menojen osalta meidän pitäisi mielestäni käyttää joustovälinettä ja neuvotella siitä neuvoston kanssa. Aina kun keskustelen talousarviosta, en voi olla mainitsematta maatalousmenoja. Olen jälleen kerran esittänyt useita tarkistuksia ja toivon, että jos parlamentti hyväksyy ne, neuvostokin olisi valmis hyväksymään ne. Meillä on tällä hetkellä olemassa suu- ja sorkkatautia tutkiva komitea, joka on laatinut useita suosituksia, joista pääsette äänestämään myöhemmin tänä vuonna. Useat asiat ovat kuitenkin jo selvillä. Emme voi hyväksyä sitä, että eläimiä teurastetaan jälleen tulevaisuudessa sankoin joukoin, kuten aikaisemmin on tehty. Tämän vuoksi olen esittänyt tarkistuksia, joissa pyydetään kehittämään parempia rokotteita ja parempia testausmenetelmiä, erottamaan tartunnan saaneet ja rokotetut eläimet toisistaan ja niin edelleen. Olen myös sitä mieltä - mitä kannatetaan lisäksi kaikkialla - että maataloustuotannossa pitäisi keskittyä laatuun. Yleisön pitäisi kuitenkin tietää, mitä laatu on. Euroopan on kehitettävä oma laatujärjestelmänsä, jonka asiakkaat tunnistavat helposti, ja tähän tarkoitukseen on varattu rahoitusta sillä edellytyksellä, että järjestelmä on tehokas. Lopuksi eläinsairauksien hallinnan kustannuksien osalta mielestäni ei ole hyväksyttävää, että varaamme joka vuosi suhteellisen pienen summan talousarviosta tähän tarkoitukseen, vaikka joka vuosi käykin ilmi, että jos todellinen epidemia puhkeaisi jossakin, se maksaisi miljardeja. Mielestäni meidän on kehitettävä eurooppalaisia vakuutusjärjestelmiä. Lopuksi haluan todeta, että neuvoston, komission ja parlamentin välinen yhteistyö on vaikuttanut tehokkaalta tähän saakka. Toivon, että näin on myös tulevaisuudessa.
costep_2002-10-22_2_91	Arvoisa puhemies, haluaisimme tämän käsittelyn yhteydessä esittää kolme talousarviota koskevaa lisäkommenttia. Ensiksikin parlamentti päätti komission ehdotuksesta edellisen istunnon aikana perustaa solidaarisuusrahaston budjettikohtien B2-400 ja B7-090 nojalla. Ilmoitin silloin, että suhtaudumme epäillen tähän rahastoon, ja keskityn nyt talousarvioon liittyviin näkökohtiin. Tämä rahasto on käytännöllisesti katsoen virtuaalinen, koska se on vielä tyhjä. Kun suuri katastrofi iskee, tälle rahastolle on yritettävä löytää määrärahoja talousarviosta jälkikäteen. Tämä on mielestämme erittäin epätodennäköistä. Lisäksi, jos kohdallemme osuu enemmän kuin yksi katastrofi vuodessa, rahaston enimmäismäärä (miljardi euroa) saattaa myös aiheuttaa ongelmia. Kuvitelkaapa, että joudumme suuren katastrofin kohteeksi keväällä ja että komissio osoittaa rahastosta 700 miljoonaa euroa sen vahinkojen korjaamiseen. Mitä tapahtuu, jos vastaavan laajuinen katastrofi iskee myös syksyllä? Vaarana on, että seuraavalle vuodelle tarkoitetut määrärahat otettaisiin käyttöön ennen aikojaan. Tämä saattaisi olla vasta alkua. Kun otamme huomioon rahaston määrärahojen alkuperään liittyvät epävarmuudet, edessämme on ikävä tilanne, jossa meillä on rahasto, jolle ei ole osoitettu mitään määrärahoja vuoden 2003 talousarviossa. Tämä merkitsee sitä, että muutaman vuoden kuluttua jäsenvaltioihin saattaa kohdistua huomattavia lisärahoituspaineita. Kun otamme huomioon nykyisen taloudellisen tilanteen ja joidenkin jäsenvaltioiden itselleen salliman talousarviopolitiikkaa koskevan vapauden, epäilen, että joudumme suuriin ongelmiin. Haluan nyt kritisoida talousarviota tutkimuksen ja teknologisen kehittämisen kuudennen puiteohjelman osalta. EU:n talousarviosta tapahtuva tutkimuksen rahoitus aiheuttaa eettisiä ristiriitoja, kuten on tapahtunut esimerkiksi alkioiden tutkimuksessa. Fanaattinen pyrkimys tällaisen tutkimuksen rahoittamiseen johtaa pian siihen, että koko puiteohjelma on vaarassa, koska parlamentti kieltäytyi toisessa käsittelyssä antamasta minkäänlaisia lisälausuntoja ristiriitaisten alueiden rahoittamista koskevista suuntaviivoista. Neuvoston olisi lisäksi pitänyt aloittaa etiikkaa koskeva keskustelu aiemmin ja lykätä eettisten suuntaviivojen laatimista sellaiseen ajankohtaan, jolloin ohjelma olisi jo hyväksytty. Tämä ristiriita osoittaa sen, että puiteohjelma olisi pitänyt rajoittaa rajatylittävän yhteistyön helpottamiseen. Aktiivinen taloudellinen tuki on ei-toivottua ja turhaa. Miksi yhteisrahoittaisimme tutkimusta, jota tehtäisiin todennäköisesti muutenkin? Kolmas ja viimeinen kommenttini koskee kalastusta. Komissio ja parlamentti kiinnittävät paljon huomiota Espanjan ja Portugalin kalastajiin, jotka yhdessä edustamiensa alueiden kanssa joutuvat pettymään, koska Marokon kanssa ei päästy sopimukseen. Miljoonia euroja on käytetty korvauksien maksamiseen, kalastajien määrän vähentämiseen ja heidän uudelleenkoulutukseensa näillä alueilla. Muutkin kalastusalueet ovat joutumassa ahdinkoon. Biologit neuvovat ilmeisesti komissiota nyt kieltämään turskan kalastuksen ja pienentämään muita kiintiöitä. Tällä olisi suuri taloudellinen vaikutus muun muassa Alankomaihin. Eikö sen vuoksi olisi järkevää, että talousarviossa huomio kohdistettaisiin sellaisiin kalastusalueisiin, jotka ovat olleet tähän saakka omavaraisia? Näille alueille sosioekonomisista ohjelmista maksettava taloudellinen tuki avulla olisi toivottavaa. Tämä näkökulma puuttuu kuitenkin edelleen talousarviosta, jossa käytetään miljoonia kolmansien valtioiden kanssa solmittaviin kalastussopimuksiin, joista on hyötyä vain muutamille valtioille ja laivanomistajille. Solidaarisuudesta puheen ollen EU:n kannattaisi kiinnittää enemmän taloudellista huomiota kalastusteollisuuteen, joka ei ole vuosiin pystynyt hyödyntämään laivojen kunnostamiseen ja rakentamiseen tarkoitettuja tukia. Tämä seikka on vääristänyt kilpailua jo monen vuoden ajan. Sellaisen kalastusalan, joka pysyy kiintiöissään, pitäisi saada Brysselistä enemmän kiitosta.
costep_2002-12-16_1_71	Arvoisa puhemies, arvoisa komission jäsen, työllisyys- ja sosiaalivaliokunta toivoo muiden tavoin, että virallinen esittelijä Damião paranee nopeasti. Lisäksi se kiittää jäsen Hughesia muun muassa tässä työssä antamastaan avusta. Mielestäni olemme parhaillaan viimeistelemässä pääasiassa työntekijöiden asemaa käsittelevää direktiiviä. Olen samaa mieltä jäsen Meijerin kanssa, mutta haluaisin toistaa, että direktiivi on olennainen myös muiden asianosaisten ihmisten kannalta. Meidän on todellakin puututtava tähän tilanteeseen. Näillä sanoilla haluan kommentoida direktiiviä 83/477/ETY. Koska parlamentin tarkistukset hylättiin, tilanne uhkasi ajautua umpikujaan. Olen jäsen Hughesin tavoin kuitenkin tyytyväinen, että vaara vältettiin neuvoston erinomaisen kannan ja kauaskantoisten lisätarkistusten ansiosta. Tämä tarkoittaakin sitä, että olemme edistyneet melkoisesti ja että kaikenlainen asbesti, riippumatta siitä, onko se sivutuote vai tuote, on kielletty viimeinkin 25 vuoden jälkeen. Olen tehnyt tästä sen johtopäätöksen, että koska sairauksien itämisaika on vähintäänkin 25 vuotta, meidän on sovellettava ennalta varautumisen periaatetta tehokkaammin. Haluaisin viitata muutamaan asiaan, jotka olemme jättäneet täysin huomiotta, toisin sanoen sähkömagneettisiin aaltoihin, optiseen säteilyyn, orgaanista psykosyndroomaa aiheuttaviin liuottimiin sekä pehmittimiin ja niiden käyttöön. Meidän pitäisi paitsi puuttua näiden tuotteiden ongelmiin myös pohtia niiden käyttöä valmistusprosessissa. Tämä johtaa automaattisesti tilanteeseen, jossa kyseiset valtiot tarvitsevat lakeja ja direktiivejä mutta myös sanktioita, minkä vuoksi asiaa koskeva tarkistuskin on laadittu. Työmarkkinaosapuolet on lisäksi otettava mukaan työhön; tämä kaikki on minusta hyvin järkevää. Ketkä sitten valvovat lakia ja järjestystä käytännössä? Valvojina ovat luonnolliset ammattiyhdistysten virkamiehet, yritysneuvostojen työntekijäjäsenet, joskus suuryritysten erikoisyksiköt. Heidän työnsä lähtökohtana on oltava jokin konkreettinen perusta. Tämän vuoksi meidän on keskityttävä tähän asiaan tulevassa työterveys- ja työturvallisuusohjelmassa. Lopuksi haluaisin, että laatisimme rakennusrekisterin, ja tässä asiassa tuen jäsen Meijeria. Itse asiassa pyysimme tällaista rekisteriä, mutta neuvosto ei hyväksynyt pyyntöämme heti vaikean tilanteen vuoksi. Meidän on näin ollen tehtävä yhteistyötä neuvoston kanssa ja pyrittävä pääsemään ratkaisuun joko kansallisesta rekisteristä tai jostain muusta vaihtoehdosta, jotta tiedämme, mistä rakennuksista puhumme. Tiedän yhden asbestia sisältäneen rakennuksen; komission rakennuksen, mutta se on purettu perustuksiaan myöten.
costep_2003-10-23_1_160	Arvoisa puhemies, minun sanottavani täydentää sitä, mitä kollegani Bowis jo sanoi. Olemme molemmat Keski-Aasian valtuuskunnan jäseniä, ja on osittain hänen ansiotaan, hänen vahvan sitoutumisensa ansiota, että saimme tällaisen asian uudestaan esityslistalle. Haluaisin aloittaa Turkmenistanista. Olen edelleen EU:n ja Turkmenistanin välistä uutta yhteistyösopimusta käsittelevä esittelijä. Parlamentti on yhdessä komission kanssa ilmoittanut, ettei se itse asiassa halua tehdä tätä sopimusta eikä keskustella siitä. Siihen on täysin perustellut syyt. Kuten kollega Bowis ja muut jäsenet ovat jo todenneet, nykytilanteessa on täysin selvää, että sikäläistä hallintoa on mahdoton hyväksyä. Samaan aikaan meidän on kuitenkin mietittävä, mitä voimme tehdä Turkmenistanin kansan hyväksi. Mielestämme parlamentin on kiireesti esitettävä vetoomus, että Punainen Risti voi taas kaikissa tapauksissa vierailla vankien luona, että yhteytemme kansalaisjärjestöihin säilyvät hyvinä ja että nämä kansalaisjärjestöt saavat noissa maissa taas jonkinlaisen toimintavapauden. Meidän on puolustettava nyt vangittuina olevia ihmisiä - myös poliitikkoja ja ihmisoikeusaktivisteja. Meidän on puolustettava uskonnonvapautta. On täysin järjenvastaista, että vain tietyllä islamin muodolla ja vain ortodoksisella kirkolla on yhä jonkinlaiset vapaudet tai joka tapauksessa yhä jonkinlainen suoja, kun taas kaikilta muilta ryhmiltä - sekä kristityiltä että ei-kristityiltä - tällainen suoja puuttuu. Tämä ei ole hyväksyttävää, koska ihmiset ja uskonto kuuluvat yhteen. Toisista mainituista maista haluaisin tähdentää, että tämän vuoden keväällä keskustelimme myös Kazakstania koskevasta päätöslauselmasta. Se johti perinpohjaisiin keskusteluihin meidän valtuuskuntamme ja Kazakstanin parlamentaaristen valtuuskuntien kesken, ja moniin epäkohtiin saatiin parannuksia. Monet seikat tuottavat kuitenkin edelleen pettymyksen, ja näitä ovat oikeudenkäyntimenettelyt, lehdistönvapaus järjestäytymisoikeus. Toivon, että nämä Kazakstanin ensiaskeleet, jotka se on ottanut oikeaan suuntaan, eivät jää viimeisiksi, vaan että myös Euroopan unioni kohdistaa maahan lisäpainostusta tilanteen parantamiseksi. Haluan esittää painokkaan vetoomuksen uuden yhteistyösopimuksen tekemiseksi Tadžikistanin kanssa. Onneksi komissio on myös parhaillaan valmistelemassa sopimusta tälle maalle, mikä on erittäin hyvä asia, koska meidän on pidettävä yllä läheisiä suhteita näiden maiden kanssa. Kollegani Bowis on jo kuvaillut Uzbekistanin tilannetta, eikä minulla ole mitään lisättävää. Jäljelle jää Kirgisia. Nyt esillä olevassa päätöslauselmassa tuodaan aivan oikein esille lukuisia kritiikin aiheita. Samalla Kirgisia ansaitsee kuitenkin lämpimän tukemme, sillä se yrittää rakentaa demokratiaa vaihtelevin tuloksin, vaikka sillä ei ole luonnonvaroja eikä öljyä. Perusteltu kritiikki on aivan paikallaan, mutta vieläkin tärkeämpää on tuki silloin, kun sitä tarvitaan. Haluan myös ilmaista komissiolle toiveeni, että kun tulevina vuosina on kyse Keski-Aasiasta, Euroopan unioni antaisi hieman lisätukea erityisesti tällaiselle maalle, jolla ei ole öljyä eikä luonnonvaroja.
costep_2004-01-12_1_71	Arvoisa puhemies, on todella hämmästyttävä yhteensattuma, että keskustelemme tänä iltapäivänä juuri lento- ja meriturvallisuudesta. Aiemmin tänä iltapäivänä jäsen Pex nousi kahden muun Alankomaiden valtuuskunnan jäsenen eli jäsen Doornin ja jäsen Plooij-van Gorselin kanssa pieneen lentokoneeseen, jonka jarrut pettivät ja joka tämän seurauksena törmäsi lentokonehalliin, minkä vuoksi jäsen Pex ei voinut saapua tänne ajoissa. Minua on tämän vuoksi pyydetty esittelemään hänen mietintönsä parlamentille. Kun näin ollen viittaan puheenvuorossani minuun, puhun jäsen Pexin puolesta, joka muuten voi hyvin. On erittäin tärkeää estää mereen joutuvat öljypäästöt. Onnettomuudet aiheuttavat merkittäviä päästöjä, joihin kiinnitetään aivan perustellusti erittäin suurta huomiota. Muiden kuin öljysäiliöalusten laittomat päästöt ovat kuitenkin myös suuri ongelma, erityisesti koska niitä tapahtuu usein ja niiden jäljittäminen onnistuu harvoin. Niissä muutamissa tapauksissa, joissa päästöt on voitu jäljittää, syytteitä on nostettu hyvin harvoin ja eikä rangaistuksia ole juurikaan annettu. Tilanne on hämmentävä. Parhaillaan keskusteltavana olevan direktiiviehdotuksen on määrä korjata tämä tilanne viipymättä. Tilanteen ratkaisemiseksi on olemassa riittävästi kansainvälisiä sääntöjä. Ongelmana on kuitenkin, että jäsenvaltiot uhmaavat sääntöjä, joihin ne ovat sitoutuneet sopimuksissa. Ratkaisuna on sisällyttää kansainvälisesti sitovat päästöjä koskevat määräykset yhteisön lainsäädäntöön ja laatia niiden täytäntöönpanoa koskevia sääntöjä. Määräysten rikkomista on pidettävä rikoksena, jonka tekijä on myös voitava asettaa syytteeseen rikosoikeuden nojalla. Prestige-aluksen onnettomuuteen jälkeen valtioiden ja hallitusten päämiehet ovat pyytäneet kahteen otteeseen, nimittäin 21. maaliskuuta ja 13. joulukuuta 2002, tiukkojen toimien esittämistä vuoden 2003 loppuun mennessä. Komissio esitti hyvissä ajoin järkevän ehdotuksen, jota minä, siis jäsen Pex, olen voinut korjata aluepolitiikka-, liikenne- ja matkailuvaliokunnan kollegoiden sekä lausuntoa-antavien valiokuntien avustuksella esittämällä siihen useita tarkistuksia. Kiitän komissiota ja kollegoita miellyttävästä yhteistyöstä. Haluaisin esittää muutamia ehdotusta koskevia huomioita. Eurooppalaisia sääntöjä on sovellettava kaikkiin sisävesireiteillä ja merellä tehtäviin laittomiin päästöihin sekä aluevesien sisä- että ulkopuolella. On tärkeää suhtautua kriittisesti paitsi alusten miehistöihin myös etenkin niiden omistajiin ja kansallisiin viranomaisiin. Yhteisen eurooppalaisen rannikkovartioston perustaminen on suotavaa, jotta päästöt voidaan jäljittää tehokkaammin ja jotta viranomaiset voivat toimia nopeammin ja asianmukaisemmin. Sekä eurooppalaisen rannikkovartioston että jo perustetun Euroopan meriturvallisuusviraston kannalta on tärkeää, että niillä on riittävästi toimivaltaa meriturvallisuuden lisäämiseksi. Aluepolitiikka-, liikenne- ja matkailuvaliokunnassa hyväksytyn mietintöni tekstiin on esitetty kymmenen tarkistusta. Näistä kymmenestä hyväksyn mielelläni kaksi jäsen Sterckxin esittämää teknistä tarkistusta, koska niiden tarkoituksena on selventää tekstiä. Kuten olen jo todennut, rikosoikeudellisten seuraamusten käyttöönotto on hyvä väline. Valitettavasti samainen neuvosto, joka pyysi näitä seuraamuksia, ei ole nyt valmis hyväksymään tätä ehdotusta, koska rikosoikeuden katsotaan kuuluvan kolmannen pilarin piiriin. Vaikka olen esittelijänä toimiessani pyrkinyt tekemään yhteistyötä neuvoston kanssa, koska toimien pikainen käyttöönotto edistää meriturvallisuutta, neuvosto omaksui aiemmista vaatimuksistaan huolimatta kielteisen kannan asiaan. Vaikuttaa siltä, että niissä piireissä periaatteelliset keskustelut ovat etusijalla meriturvallisuuteen nähden. Neuvoston toiminta jättää toisin sanoen toivomisen varaa. Tällaisia toimia kahteen otteeseen pyytäneiden valtioiden ja hallitusten päämiesten olisi ryhdyttävä toimiin, jotta nämä toimet olisi vieläkin mahdollista ottaa nopeasti käyttöön. Tämä olisi parempi tehdä nyt kuin vasta uuden onnettomuuden jo tapahduttua, Luoja meitä siltä varjelkoon. Jäsen Pexin puolesta voin todeta: olen puhunut.
costep_2004-10-13_1_61	Arvoisa puhemies, Lähi-idän tilanne vaikuttaa olevan täysin lukossa. Arafat istuu päämajassaan vanhana, eristettynä, sairaana ja kykenemättömänä johtamaan kansaansa. Sharonin suunnitelma vetäytyä Gazasta kärsii jatkuvista takaiskuista. Sharon tuntuu menettäneen sekä puolueen että äänestäjien tuen. Kysymys kuuluu, onko hän oikea mies johtamaan Israelia rauhaan. En usko. Gazaa koskevan suunnitelman tulevaisuus on nyt hyvin epävarma, ja väkivalta, joka on pahempaa kuin pitkään aikaan, tuntuu vain lisääntyvän alueella. En usko, että nämä henkilöt saavat aikaan pysyvää rauhaa Lähi-itään. He eivät saa tappamista, väkivaltaa tai terroritekoja loppumaan eivätkä saa aikaan sitä, mitä me kaikki tässä parlamentissa haluamme: kahta valtiota, jotka elävät rauhanomaisesti rinnakkain kunnioittaen toisiaan. Tämä konflikti on jatkunut monta vuosikymmentä ja aiheuttanut paljon kärsimystä. Se on aiheuttanut kärsimystä tietenkin Palestiinan kansalle, mutta myös israelilaisille, jotka elävät jatkuvasti terroritekojen ja itsemurhapommien pelossa. Unionissa on järjestetty lukemattomia konferensseja, laadittu suunnitelmia, pidetty kokouksia ja käyty keskusteluja parlamentissa, mutta mitään ei tapahdu. Meidän on mietittävä alueelle konkreettista kansainvälistä läsnäoloa, jonka avulla valvotaan vetäytymistä Gazasta, mutta kenties myös pitemmällä aikavälillä. Yhdysvaltojen presidentinvaalien jälkeen EU:n ja Yhdysvaltojen on vaalien voittajasta riippumatta istuttava alas ja laadittava mahdollisesti etenemissuunnitelman pohjalta yhteinen strategia, jossa puhutaan samaa kieltä ja annetaan sama viesti molemmille johtajille. Koko maailma hyötyy siitä, että Lähi-itään saadaan rauha, ja se on myös keskeinen osa kansainvälisen terrorismin vastaista taistelua.
costep_2004-12-16_1_14	Arvoisa puhemies, eläinsuojelu olisi siirrettävä välittömästi pois maataloutta koskevan otsakkeen ja 37 artiklan alta. Se voitaisiin luonnollisesti siirtää terveydensuojelun ja kuluttajansuojan piiriin. Silloin komission jäsen Kyprianou olisi vastuussa siitä, mikä kuulostaa rauhoittavalta. Tanskassa asiasta vastaa oikeusministeriö. Katsomme, että eläinsuojelu kuuluu oikeudelliseen suojeluun, mutta 37 artikla koskee yksinomaan tuotannon ja tulojen lisäämistä. Eläinparkojen on kärsittävä kaikenlaista pahoinpitelyä, kun niiden suojelukin on alistettu ahneudelle. Onhan irvokasta, että hevosten, lehmien ja lampaiden lähettämisestä EU:n ulkopuolelle maksetaan vientitukea. Eläimet, jotka on tarkoitus teurastaa, pitäisi kuljettaa ainoastaan lähimpään teurastamoon, kunhan se vie enintään kahdeksan tuntia. Valtaosa tanskalaisista on tällä kannalla. Eläimiä, joita ei viedä teuraaksi, tulisi kuljettaa korkeintaan kahdeksan tuntia ilman lepoa, ruokaa ja ilmanvaihtoa, ja eläintilojen on oltava kunnossa. Myös tätä enemmistö tanskalaisista kannattaa. Edellinen parlamentti totesi saman asian. Onkin kysyttävä, miksei komissio kääntynyt neuvoston puoleen ja vaatinut näiden ehtojen noudattamista. Kun saamme uuden perustuslain, parlamentille tulee oikeus yhteispäätösmenettelyyn. Parlamentilla olisi tämä oikeus jo nyt, jollei eläinsuojeluasioihin sovellettaisi 37 artiklaa. On toinenkin asia - nimittäin avoimuus - josta oikeusasiamiehemme nimenomaan totesi, että uuden perustuslain säännöksiä voitaisiin käyttää asianmukaisesti, mikäli sille saadaan näin laaja kannatus, joten mahdollisuudet parlamentin saamiseksi mukaan tähän menettelyyn ovat nyt kaksinkertaiset. Tässä on valittu strategia, jolla päätös on kiirehditty läpi, ikään kuin tarkoituksena olisi ollut pitää sekä kansa että parlamentti kaukana asiaa koskevasta päätöksenteosta seuraavien kuuden vuoden ajan. Me olemme ja eritoten minä olen pannut merkille, että jäsenvaltioiden on pantava täytäntöön päätöksiä, joissa mennään pitemmälle
costep_2005-04-28_1_31	Arvoisa puhemies, minäkin haluan kiittää esittelijää sitoumuksellisesta työskentelystä. Oli hyvä, että hän oli niin sitoutunut työhönsä alusta alkaen, mutta ympäristön, kansanterveyden ja elintarvikkeiden turvallisuuden valiokunnan nyt laatima mietintö näyttää tiukentavan komission alkuperäistä ehdotusta; ainakin tarkistukset 43, 103 ja 94 varmasti tiukentavat sitä. Ihmettelen, miten parlamentti aikoo menetellä niiden kanssa. Kyseisten tarkistusten hyväksyminen lisää taas kerran velvoitteita ja kustannuksia etenkin Euroopan maatalouden ja puutarhaviljelyn aloilla, jotka varmasti hyötyvät puhtaasta vedestä. Ehdotuksessa jätetään onneksi riittävästi tilaa myös toissijaisuusperiaatteelle, mutta on selvää, että kun Euroopan unionin maatalouspolitiikan talousarviota pienennetään ja markkinoiden sääntelyä vähennetään, Euroopan maatalouden ja puutarhaviljelyn omakustannushinnat nousevat entisestään. Ei ole hyväksyttävää, että Euroopan parlamentti yhtäältä lisää velvoitteita ja toisaalta purkaa markkinoiden sääntelyä edelleen ja saattaa siten Euroopan maaseudut mahdottomaan tilanteeseen. Toivon, ettei parlamentti missään tapauksessa enää tiukenna komission ehdotusta, ja kehotan sitä tietenkin äänestämään tarkistuksia 43 ja 94 vastaan. Kannatan myös jäsen Oomen-Ruijtenin jättämään tarkistusta 110, joka parantaisi huomattavasti pohjavesidirektiivin toimivuutta jokia koskevaa unionin politiikkaa ajatellen. Suosionosoituksia
costep_2006-10-11_19_18	Arvoisa puhemies, ennen kuin ilmaisen reaktioni haluan osoittaa lämpimät kiitokseni esittelijälle erinomaisesta mietinnöstä ja hyvästä tasapainosta, jonka hän on saavuttanut mahdollisen ja mahdottoman välillä ja suhteessa siihen, mitä haluamme eläinten hyvinvoinnilta Euroopan unionissa. Haluan myös vastata jäsen Titfordin huomautukseen, jonka mukaan Euroopan unionin byrokratia on syypää 7 miljoonan eläimen teurastukseen Yhdistyneessä kuningaskunnassa suu- ja sorkkataudin aikaan. Haluan oikaista hänen käsityksensä: kun Yhdistynyt kuningaskunta liittyi Euroopan unioniin, EU:n oli pakko muuttaa lainsäädäntöään. Ennalta ehkäiseviä rokotuksia ei enää sallittu. Suu- ja sorkkatautirokotuksia ei enää sallittu. Tästä on kiittäminen Yhdistyneen kuningaskunnan silloista hallitusta, joten älkää yrittäkö väittää, että Euroopan unionia voidaan syyttää 7 miljoonan lehmän teurastamisesta Yhdistyneessä kuningaskunnassa. Syynä on Yhdistyneen kuningaskunnan oma kanta. Halusin vain keventää sydäntäni, mutta sanon tämän myös, koska Jegglen mietinnössä todetaan aivan selvästi, että rokotusten on oltava käypä väline eläinten hyvinvoinnin parantamiseksi Euroopan unionissa. Tarttuvien eläintautien puhkeamisen varalta on hyvä, että edistymme vähitellen tässä asiassa ja että hyödynnämme joka tapauksessa tieteellisiä menetelmiä näiden tautien torjumisessa. Tämä on paras tapa edistää eläinten hyvinvointia Euroopan unionissa. Toinen näkökohta, jonka haluan nostaa esiin, koskee eläinkuljetuksia. Me parlamentin jäsenet olemme pyytäneet teurastettaviksi kuljetettavien eläinten kuljetusaikojen lyhentämistä. Neuvosto ei ole valitettavasti ottanut tätä pyyntöä huomioon, mutta parlamentin kanta on selvä. Tätä taustaa vasten kehotan jäsen Titfordia äänestämään Jegglen mietinnön puolesta, jos hän todella haluaa suojella eläinten hyvinvointia myös kotimaassaan. Tämä on tärkeää, sillä näin teette todellisen palveluksen Yhdistyneen kuningaskunnan ja Euroopan unionin kansalaisille. Kolmas syy siihen, että kannatan mietintöä, on se, että siinä kiinnitetään erityistä huomiota tuotteiden tuontiin Euroopan unionin ulkopuolelta. Meillähän on hienoja sääntöjä ja asetuksia, mutta nämä säännöt ovat hyödyttömiä, jos emme voi valvoa EU:n ulkorajoja. On välttämätöntä, että parlamenttimme hyödyntää Jegglen mietintöä tämän asian palauttamiseksi asialistalle.
costep_2006-10-23_17_17	Arvoisa puhemies, maahanmuuttajanaiset eivät ole ryhmänä, haavoittuvana sellaisena, niinkään ongelma vaan mahdollisuus. He ovat haavoittuvia, sillä he joutuvat syrjityiksi sen vuoksi, että ovat naisia, ja lisäksi siksi, että ovat muslimeja, somaleja tai marokkolaisia. He ovat myös vaarassa joutua perheväkivallan uhreiksi. He ovat haavoittuvia, koska eivät puhu paikallista kieltä tai ovat riippuvaisia puolisostaan tai isästään. Heitä on näin ollen tuettava langettamalla perheväkivallasta ja kunniamurhista rangaistukset. Tätä ei voi tehdä pelkästään tiukentamalla sääntöjä. Paperille kirjatut oikeudet eivät riitä naisille. Naisten on voitava puolustaa oikeuksiaan myös käytännössä, sillä väkivaltaisesta perheenjäsenestä riippuvainen nainen ei käytännössä hyödy paljoakaan paperille kirjatuista oikeuksista. Maahanmuuttajanaisten taloudellista riippumattomuutta onkin edistettävä esimerkiksi torjumalla työmarkkinoilla tapahtuvaa syrjintää. Talous hyötyy, kun useammat maahanmuuttajanaiset tulevat mukaan työelämään. Meillä ei ole myöskään varaa jättää käyttämättä sitä mahdollisuutta, että maahanmuuttajanaiset voivat edistää lastensa kotoutumista uuteen yhteiskuntaan. Tämän takia meidän on vastaanottavana yhteiskuntana tuettava maahanmuuttajanaisia avoimesti ja pidettävä heihin yhteyttä, sillä hekin kuuluvat tänne. Olen iloinen siitä, että esittelijä Kratsa-Tsagaropoulou käsittelee näitä näkökohtia laajamittaisesti erinomaisessa mietinnössään, ja tämän vuoksi haluankin kiittää häntä siitä.
costep_2006-12-12_18_37	On tärkeää edistää eurooppalaisten televisio-ohjelmien vapaata liikkumista ja varmistaa, ettei näiden ohjelmien tuotantoa vaikeuteta liian tiukalla mainontaa koskevalla lainsäädännöllä. Vihreät / Euroopan vapaa allianssi -ryhmä suhtautuu tuotesijoitteluun realistisesti. Tieto on hyödyllistä, mutta kuluttajat eivät odota muistutusta televisio-ohjelman aikana. Muistutus ennen ohjelmaa ja sen jälkeen riittää. Mainonnasta ja tuotesijoittelusta saatavia tuloja tarvitaan eurooppalaisen tuotannon rahoittamisen tueksi. Vaihtoehtona on se, että hankimme entistäkin enemmän halpoja amerikkalaisia ohjelmia, jotka ovat täynnä tuotesijoittelua. Lastenohjelmille on asetettava muita tiukemmat normit, sillä liikalihavuus on kasvava ongelma. Kun otetaan huomioon epäterveellistä ruokaa koskevan mainonnan valtava vaikutus lasten valitsemaan ruokavalioon, tälle kohderyhmälle suunnattua mainontaa on rajoitettava. Tämän vuoksi kannatan tehokkaiden käytännesääntöjen kehittämistä mainontaa, tuotesijoittelua ja muuta lapsille suunnattua epäterveellisten ruokien ja juomien markkinointia varten. Lopuksi totean, että kannatan edelleen vahvaa alkuperämaaperiaatetta. Televisio-ohjelmien tekijöille ei saa asettaa ylimääräisiä sääntöjä ja asetuksia tapauksissa, joissa he haluavat tarjota ohjelmiaan muualle Euroopan unioniin. Meidän on parannettava eurooppalaisten audiovisuaalisten tuotteiden myyntiä.
costep_2007-02-01_4_13	Arvoisa puhemies, julkisia hankintoja koskevalla sopimuksella saatetaan lisätä avoimuutta ja siten vähentää lahjontaa. Sopimuksella voitaisiin myös turvata kohtuulliset hinnat, mikä on tärkeää, koska julkisia hankintoja koskevissa sopimuksissa on kyse veronmaksajien rahoista. Silti tarjouskilpailuvaiheessa olisi oikeutettua ottaa huomioon myös sosiaaliset perusteet ja ympäristöperusteet. Myös kehitysmaat voisivat hyötyä valtavasti kaikista näistä eduista. On selvää, ettei niiden osallistumista julkisia hankintoja koskevaan kansainväliseen sopimukseen voida tulevaisuudessa sulkea pois, mutta komission pitäisi varmistaa, että ne voivat aluksi ottaa tämän menettelyn, samoin kuin kilpailusäännötkin, käyttöön kansallisesti tai alueilla, aivan kuten EU:ssakin tehtiin, ja ettei niiden tarvitsisi siten avata heti markkinoitaan maailmanlaajuisesti tai suurille monopoliyrityksille. Kehitysmaiden olisikin itse määriteltävä, milloin ne pitävät kehitystasoaan riittävänä. Itse asiassa maailmanlaajuisestikin käyttökelpoinen sääntö on se, että vältetään viimeiseen asti pakollisia laajamittaisia tarjouspyyntöjä, joiden takia pienet ja keskisuuret yritykset pudotetaan pois markkinoilta. Valitettavasti minulla on juuri tällaisesta henkilökohtaista kokemusta erään amsterdamilaisen rautatieaseman turvallisuuspalveluista järjestetystä tarjouskilpailusta. Aiemmin aseman turvallisuudesta vastannut pienyritys teki erinomaista työtä. Tarjouskilpailussa kyseinen yhtiö kuitenkin osoittautui monien asemien kannalta liian pieneksi kilpailemaan koko tarjouksesta, ja se pakotettiin siksi ulos markkinoilta. Kollegoillani on varmasti vastaavanlaisia kokemuksia, ja siksi haluaisimme kysyä komissiolta, miten pk-yrityksille voidaan taata paremmat mahdollisuudet osallistua hankintasopimuksiin. Lopuksi totean, että on pohjimmiltaan väärin heikentää kansallisia ja puolijulkisia palveluja suurten ulkomaisten toimittajien takia. Jokaisella maalla on oikeus säännellä julkisesti sitä, minkä kansalaiset haluavat säilyttää. Tässä on kyse koulutuksen ja vesihuollon kaltaisista peruspalveluista, yhteiskunnan ydinpalveluista, joita ei pidä vaarantaa.
costep_2007-05-21_15_8	Arvoisa puhemies, kiitän komission jäsentä hänen alustuspuheenvuorostaan ja jäsen Vergnaud'ta hänen hyvästä yhteistyöstään. Koska olen useaan otteeseen kuullut sanottavan, ettei terveyspalvelujen pidä kuulua palveludirektiivin soveltamisalaan, ihmettelen, mitä tämä kaikki merkitsee. Kyseisen artiklan sisältävä ehdotus on saatu aikaan kompromisseilla, ja näin ollen Euroopan kansanpuolueen (kristillisdemokraatit) ja Euroopan demokraattien ryhmän, Euroopan parlamentin sosialidemokraattisen ryhmän sekä Euroopan liberaalidemokraattien liiton ryhmän edellyttämään yhteiseen ehtoon on kiinnitetty asianmukaista huomiota: nämä ryhmät haluavat siis sisällyttää terveyspalvelut palveludirektiiviin erityissäännöksen muodossa. Koska tämä on ymmärtääkseni aiheuttanut melkoista hämmennystä, olen jättänyt käsiteltäväksi korvaavan tarkistuksen, jossa otetaan huomioon se, mitä komission jäsen mainitsi hetki sitten. Palveluiden vapaa liikkuvuus, potilaan oikeuksien kunnioittaminen, terveydenhuollon ammattien harjoittamisen vapaus EU:ssa ja sijoittautumisvapaus on joka tapauksessa saatava keskenään tasapainoon. Tästä on kyse uudessa tarkistuksessa, ja toivon, että PSE-ryhmä ja PPE-DE-ryhmä hyväksyvät tämän, että voimme yhdessä hyväksyä tarkistuksen ja että saamme lopulta aikaan uuden ehdotuksen, jossa taataan tasa-arvoinen kohtelu ja yhteisvastuullisuus kaikille eurooppalaisille - tarkoitan kaikkia eurooppalaisia ja kaikkia eurooppalaisia potilaita. Meidän on estettävä suunnitelmat, joiden mukaan sairaanhoitopalveluja pidetään vain yleishyödyllisinä palveluina, jolloin ne jätettäisiin Euroopan unionista tehdyn sopimuksen soveltamisalan ulkopuolelle. Sen seurauksena kukin jäsenvaltio perustaisi jälleen oman järjestelmänsä, rajat suljettaisiin, vapautta ei olisi, potilaiden oikeuksia ei tunnustettaisi ja rikkaat lentäisivät suihkukoneella Pekingiin saamaan parasta hoitoa, mitä rahalla saa, sen sijaan että hakeutuisivat hoitoon Euroopassa. Jos EU asettaa tämän tavoitteekseen, olemme mielestäni vaarassa palata takaisin 1600-luvulle, joka saattoi olla kukoistuskausi, mutta joka ei mielestäni vastaa EU:n tavoitteita. Siksi toivon, että liberaalien ryhmän esittämä tarkistus 71 artiklan korvaamiseksi saa laajan kannatuksen, jotta terveyspalveluista voidaan laatia oma direktiivi ja jotta kaikkia kompromissitarkistuksia voidaan tukea, kuten me joka tapauksessa teemme, koska kokonaisuus on erinomainen. Toivon, että onnistumme saavuttamaan sen, mitä olemme lähteneet tavoittelemaan.
costep_2007-10-11_4_13	Arvoisa puhemies, lentoliikenneala on ollut viime kuukausina valokeilassa. Joitakin esimerkkejä tästä ovat ehdotukset sisällyttää ala kasvihuonekaasujen päästökauppajärjestelmään, Yhdysvaltojen kanssa solmittu sopimus ja laskeutumisoikeuksien uudistus. Kollega Jensenin mietintö lisää uuden ulottuvuuden tähän luetteloon: ilmailuun liittyvät maanpäälliset järjestelyt. Mietinnössä käsitellään tarjottavia palveluja mutta myös melua ja käytettävissä olevaa kapasiteettia. Maahuolintapalvelujen osalta meidän on todella odotettava komission uutta arviota, jossa kaikki jäsenvaltiot ovat mukana. Olen samaa mieltä suosituksista, jotka annetaan komissiolle seikoista, joita tulevaisuudessa on pohdittava. Olen hieman kriittinen niiden osien suhteen, joissa käsitellään kapasiteettia. Tekstissä vaaditaan komissiota ryhtymään merkittäviin toimenpiteisiin. Yleissuunnitelman on tarkoitus olla ratkaisu ilmailun maanpäällisestä kapasiteettiongelmasta selviytymiseksi. Yleissuunnitelma kyllä todella tarjoaa hyvän yleiskatsauksen nykyiseen tilanteeseen ja siinä voidaan osoittaa ongelma-alueet. Mielestäni ei kuitenkaan ole toivottavaa, että komissio tällaisen suunnitelman avulla pakottaisi jäsenvaltiot ottamaan tiettyjä askeleita tai peräti asettuisi jäsenvaltioiden tielle. Yleissuunnitelman päätarkoitus on edistää kansainvälistä yhteistyötä kaikkien osapuolten kesken, niin että taitavin neuvotteluin ja olemassa olevat viranomaiset huomioon ottaen voidaan löytää tiettyihin ongelma-alueisiin integroidut ratkaisut. Arvoisa puhemies, johtopäätökseni on siksi se, että voin tukea Anne E. Jensenin mietintöä. Oli miellyttävää työskennellä hänen kanssaan.
costep_2007-12-10_22_10	Arvoisa puhemies, joskus on harmillista, että emme käy avointa keskustelua. Siinä tapauksessa voisin vastata Geoffrey Van Ordenille, mutta en tee sitä. Maailmanlaajuista maamiinojen vastaista kampanjaa voitaisiin pitää suurena menestyksenä. Tuhansien neliökilometrien kokoiset maa-alueet on nyt raivattu maamiinoista Bosniassa, Angolassa ja monissa muissa maissa valtavia riskejä ottavien ihmisten työn ansiosta. Kymmenen vuotta Ottawan sopimuksen jälkeen ei kuitenkaan ole vieläkään syytä iloita. Vaikka 156 maata on allekirjoittanut jalkaväkimiinojen käytön, varastoinnin, valmistuksen ja kaupan kieltämistä ja niiden hävittämistä koskevan yleissopimuksen, ja kauppa on vähentynyt jyrkästi, maamiinojen tuotantoon sijoitetaan edelleen varoja. Niin tekevät myös eurooppalaiset rahoituslaitokset. Siihen syyllistyvät hollantilaiset ja muut pankit sekä eläkerahastot. On hyvä huomauttaa näille laitoksille niiden maamiinoihin tekemien sijoitusten seurauksista. Maamiinathan ovat aiheuttaneet vuodesta 1975 lähtien miljoona kuolemantapausta. Ne vaativat vuosittain kymmeniä tuhansia kuolonuhreja Tämän keskustelun aikana ne vaativat vähintään kolme kuolonuhria, 70 vuorokaudessa. Maamiinojen vuoksi 200 000 neliökilometriä maata on luoksepääsemätöntä aluetta, ja 250 miljoonaa miinaa on edelleen käytössä. Burman ja Venäjän hallitukset kylvävät edelleen miinoja, ja ne, arvoisa Geoffrey Van Orden, ovat hieman eri asia kuin terroristiryhmät, mutta toisaalta Venäjän hallitus Maailmassa on edelleen 13 maata, jotka joko valmistavat miinoja tai pidättävät itsellään oikeuden tehdä niin tulevaisuudessa. Yhdysvalloissa Alliant Techsystemsin ja Textronin kaltaiset yritykset jatkavat kenenkään häiritsemättä miinojen valmistusta Yhdysvaltain hallituksen ohjeiden mukaisesti. Arvoisa puhemies, arvoisa komission jäsen Kuneva, maamiinoihin sijoittaminen on kielletty Belgiassa, mutta muualla Euroopassa yritykset ovat aktiivisia. Eräs parlamentin jäsen viittasi Rheinmetall- ja Thales-yhtiöihin. Tällaisen toiminnan on loputtava, ja juuri sitä päätöslauselmassamme vaaditaan, tai oikeammin vaaditaan uudelleen, sillä Euroopan parlamentti esitti saman vaatimuksen heinäkuussa 2005. EU:n jäsenvaltioiden on sovittava yhdessä siitä, että Euroopassa yksikään yritys tai rahoituslaitos ei saa enää sijoittaa yrityksiin, jotka kehittävät ja valmistavat tulevaisuudessa maamiinoja. Samoin on toimittava rypäleaseiden ja ajoneuvomiinojen suhteen. Ne räjähtävät heti, kun joku tulee lähietäisyydelle. Eettisillä väitteillä ei ole vaikutusta aseteollisuuteen. Sijoituskiellon uhka saattaa auttaa. Annetaan EU:n tehdä tämä aloite ja poikkeus sääntöön, että kauppa- ja teollisuusalan sijoituspolitiikkaan ei puututa poliittisesti. Poliittinen puuttuminen kansainvälisten sopimusten nojalla kiellettyihin asioihin on moraalinen ja poliittinen velvollisuus - ja kuten Angelika Beer aivan oikein sanoi, se pitäisi sisällyttää eurooppalaiseen ja kansalliseen lainsäädäntöön sellaisen maailman puolesta, jossa ei ole maa- eikä ajoneuvomiinoja. Haluaisin kuulla mielipiteenne tästä, arvoisa komission jäsen Kuneva. Euroopan komission on vihdoin viimein osoitettava aloitekykynsä tällä alalla. Lopuksi, sen on tehtävä enemmän miinanraivausponnistusten suhteen. Meillä on rahaa ja tietotaitoa, mutta Euroopan ponnistukset ovat jälkijunassa.
costep_2008-03-13_3_22	Naisten vapaus tehdä omia päätöksiä on yksinkertainen ihmisoikeus. Sen avulla talous kasvaa ja sosiaalinen suojelu paranee. Naisten kuolleisuus kehitysmaissa on edelleen traagisen ja sietämättömän korkea. Sen seurauksena perheet tuhoutuvat. Sillä on suora yhteys lapsityövoiman käyttöön. Yhtäläisiin mahdollisuuksiin ja vapauteen investoiminen tarkoittaa investoimista tulevaisuuteen Euroopassa ja kehitysmaissa. Ryhmäni kanssa pidän järkyttävänä sitä, että tässä parlamentissa on jätetty monta ultrakonservatiivista tarkistusta, joilla pyritään rajoittamaan naisten oikeuksia, Feleknas Ucan erinomaisesta ja laajasta mietinnöstä. Ne eivät koske vain raskauteen liittyviä valintoja, se on pelkkää tekopyhyyttä. Niiden tarkoituksena on poistaa kaikki viittaukset jopa kaikkein hillityimpiin naisten oikeuksia koskeviin YK:n teksteihin. Kuitenkin seksuaalinen vapaus ja lisääntymisoikeus takaavat valinnanvapauden kaikille naisille. Jopa Vatikaani tunnustaa kyseisen vapauden jonain päivänä. Naiset eivät kuitenkaan voi odottaa, maailmalla ei ole varaa odottaa.
costep_2008-06-16_26_9	Arvoisa puhemies, arvoisa komission jäsen, kiitän Gábor Harangozóa siitä, että hän on kiinnittänyt huomion heikossa asemassa oleviin väestöryhmiin. Koheesiopolitiikan avulla on parannettu olennaisesti jo pidemmän aikaa heikossa asemassa olevien väestöryhmien elinolosuhteita. Esimerkiksi Irlannissa oli aiemmin erittäin heikossa asemassa olevia väestöryhmiä: erittäin korkeaa nuorisotyöttömyyttä, ränsistyneitä kaupunkeja, kehittymätöntä maaseutua ja erittäin rajalliset tulevaisuudennäkymiä ja mahdollisuuksia. Työllisyyden, koulutuksen ja osallisuuden on korvattava sosiaalinen syrjäytyminen myös monissa muissa valtioissa. Olemme menossa tähän suuntaan ja kehitys on ollut erittäin menestyksellistä. Toinen aiheeni liittyy siihen, että olen kuullut useaan otteeseen, että me emme tiedä tarpeeksi ongelmasta ja että meillä ei ole tarpeeksi tietoa. Olen samaa mieltä siitä, että tilanteessa on parannettavan varaa, etenkin jäsenvaltioiden, alueiden ja kaupunkien toimesta. Gábor Harangozó ihmettelee, miksi unkarilaisten odotettavissa oleva elinaika on 15 prosenttia alhaisempi kuin muualla Euroopan unionissa. En tiedä sen syytä, mutta olen vieraillut sairaaloissa. Juomiseen ja syömiseen liittyvät tottumukset ovat erittäin epäterveellisiä, eikä Euroopan yhteisö voi tehdä asialle mitään. Mielestäni politiikkamme yksi tärkeimmistä lähtökohtana on se, että alueilla elävät ihmiset ottavat vastuun itsestään. Mikä on todellinen syy siihen, että Euroopan kansanpuolueen ryhmä (kristillis-demokraattinen puolueryhmä) vastustaa NUTS 4 -tason alueita? Me vastustimme kyseistä tasoa vuonna 2004, koska päätimme vahvistaa politiikkaa vuoteen 2013 asti ja antaa sille enemmän sisältöä ja enemmän huomiota. Päätimme myös sisällyttää siihen ulkorajan sellaisenaan kuin se oli Interreg-aloitteen alueita ja ulkorajoja koskevassa politiikassa. Tämä tarkoittaa sitä, että me hajotamme ja tuhlaamme pyrkimyksiämme. Meidän ei kuitenkaan pitäisi jatkaa tähän suuntaan kulkemista jatkossa. Se olisi virhe. Pyydänkin teitä uudelleen poistamaan kyseisen artiklan. Hyväksyn muutoin esittelijän asettaman haasteen siitä, että meidän on keskusteltava tiiviisti alueellisesta yhteenkuuluvuudesta seuraavien kuuden kuukauden aikana.
costep_2009-01-13_12_12	Arvoisa puhemies, myös minä haluaisin kiittää esittelijää, kollegaani Carlos Coelhoa, hänen panoksestaan. Hän on onnistunut saavuttamaan kompromissin neuvoston ja komission kanssa ensimmäisessä käsittelyssä, ja minä tuen vahvasti kyseistä kompromissia, myös periaatetta yksi henkilö - yksi passi. Haluaisin kuitenkin tarkastella tätä kysymystä hieman yksityiskohtaisemmin. Tämän periaatteen avulla pitäisi olla mahdollista tarjota parempaa suojelua lapsikaupan ja lasten sieppausten kaltaisilta rikoksilta, koska kaikkien lasten pitäisi saada oma passinsa, jossa on hänen biometriset tietonsa sisältävä mikrosiru. Tässä on tietysti hintalappu. Näin on ehdottomasti niiden jäsenvaltioiden osalta, jotka ovat tähän asti sallineet lasten sisällyttämisen vanhempiensa passeihin. Alankomaissa passin enimmäishinta on yli 48 euroa ja lapsen sisällyttäminen vanhemman passiin maksaa 8,5 euroa. Kolmilapsiselle perheelle tämä merkitsisi siksi passien hankkimiskustannusten kaksinkertaistumista nykyisestä 120 eurosta 240 euroon. Kaikki vanhemmat tietysti antaisivat iloisina tuon rahamäärän, jos sillä edistettäisiin heidän lapsensa turvallisuutta. Eikö ole kuitenkin totta, että jos on mahdollista siepata lapsi, on myös mahdollista päästä käsiksi hänen passiinsa? Kun tarkistettu säädös on voimassa, ei ole enää mahdollista sisällyttää lapsia vanhempien passiin. Eikö kuitenkin ole niin, että joskus lapsen sisällyttäminen vanhemman passiin todella edistää lapsen turvallisuutta, koska siinä ilmoitetaan, kummalla vanhemmalla on lapsen huoltajuus? Miten sitten on mahdollista tarkistaa tehokkaasti huoltajuus? Euroopan komission on kolmen seuraavan vuoden aikana tarkistettava, tarvitaanko täydentävää lainsäädäntöä, esimerkiksi lasten rajojen ylittämistä koskevia yhteisön sääntöjä. Tällä hetkellä jäsenvaltiot ovat edelleen sangen jakautuneita tämän kysymyksen osalta. Kehotan komissiota hyödyntämään tarkistusta tutkiakseen, onko yhden passin käyttöönotto henkilöä kohti auttanut laskemaan lasten sieppausten määrää vai ei ja miten. Onko tämä kompromissi johtanut haluttuun tulokseen vai onko se vain aiheuttanut sivuvaikutuksia, jotka edellyttävät ratkaisua? Arvoisa komission jäsen, lastemme turvallisuus edellyttää jatkuvaa huomiotamme. Nyt olemme ottamassa erityistä askelta. Jos on lapsen edun mukaista ottaa uusia askelia keskipitkällä aikavälillä, huomaatte varmasti, että tämän parlamentin kristillisdemokraatit ovat puolellanne.
costep_2009-03-26_5_52	Haluaisin antaa äänestysselityksen Katerina Batzelin mietintöön Alankomaiden kristillisdemokraattisen puolueen CDA:n valtuuskunnan puolesta. Kyseessä ei ole mielestämme ollenkaan selväpiirteinen mietintö. Monen kohdan sanamuoto on mutkikas tai niissä esiintyy toistoa. Epäilemme myös tiettyjä vaatimuksia, jotka kallistuvat liian paljon sosialistisen mallin mukaiseen valtion asioihin puuttumiseen ja joissa esitetään, että omakustannushintaa halvemmalla myyminen pitäisi kieltää kokonaan. Tämä voi kuulostaa hienolta ajatukselta, mutta sitä on mahdotonta toteuttaa. Pidämme kuitenkin tätä tärkeänä toimena maatalouden alalla. Kun kyseessä on polkumyynti, kilpailuviranomaisen olisi luonnollisesti puututtava asiaan. Olemme näistä näkökohdista huolimatta äänestäneet Katerina Batzelin mietinnön puolesta, koska siihen sisältyy monia tärkeitä seikkoja, joita vaihtoehtoisella päätöslauselmalla pyritään itse asiassa poistamaan. Viittaan erityisesti tutkimukseen voittomarginaalien jakautumisesta elintarviketuotantoketjussa sekä komissiolle esitettyyn kehotukseen tarkastella supermarkettien vaikutusvaltaa kilpailun alalla, mitä Euroopan parlamentti on pyytänyt jo monta kertaa. Olemme saaneet komissiolta sen käsityksen, että voittomarginaalia koskeva tutkimus voidaan tehdä osittain komission käytössä olevan aineiston perusteella, joten oletamme, että tämä tutkimus ei lisää merkittävästi hallinnollisia kustannuksia.
costep_2009-05-04_17_22	Arvoisa puhemies, vuonna 1817 yhteiskunnallisesti valveutunut brittiyrittäjä Robert Owen puolusti kahdeksantuntisen työpäivän käyttöönottoa. Hänen mielestään vaurautta riitti kaikille, jos ihmiset työskentelivät kahdeksan tuntia päivässä ja jos työ oli hyvin järjestetty. Myöhemmin täsmälleen 125 vuotta sitten annettiin alkusysäys kahdeksantuntisen työpäivän käyttöönotolle Yhdysvalloissa. Yksi eurooppalaisen yhteisömme demokraattisista vakaumuksista on, että työviikon lyhentäminen edistää ihmisarvon mukaista elämää. Onneksi viime vuosina tässä yhteydessä on kiinnitetty yhä enemmän huomiota työn ja hoitovastuun jakamiseen. Arvoisa puhemies, tätä taustaa vasten on suuri häpeä, että meidän on Euroopassa yhä taisteltava viikoittaisen enimmäistyöajan rajoittamiseksi. Jos työntekijöitä vaaditaan järjestelmällisesti tekemään ylitöitä ja jos otetaan käyttöön pitkät työviikot, se merkitsee työpaikkojen tuhoamista. Useat tutkimukset ovat osoittaneet, että Robert Owen oli oikeassa: yli kahdeksantuntisilla työpäivillä on kielteinen vaikutus. Näinä aikoina, jolloin työttömyys lisääntyy, enemmistö neuvoston ja komission jäsenistä etenee täysin väärään suuntaan.
costep_2010-02-24_17_23	Arvoisa puhemies, tämä raportti on puolueellinen. Siinä arvostellaan voimakkaasti Israelia muun muassa siitä, että se on tulittanut taloudellisia kohteita ja siviilikohteita. Hamas kuitenkin käytti näitä tiloja väärin. Valitettavasti tuomari Goldstonea ei ole pidetty sopivana henkilönä tutkimaan, tapahtuiko näin todella. Siksi hän ei ole onnistunut tutkimaan, mitä Hamas on tehnyt väärin, ja siksi hän on näpäyttänyt Israelia sormille. Tämä raportti ei herätä luottamusta, sillä muut lähteet viittaavat siihen, että Hamas on todella ottanut käyttöönsä sairaaloja, ambulansseja ja siviilirakennuksia. Arvoisa puhemies, esitän lopuksi myönteisen huomion. Goldstonen raportissa esitetään useita syytöksiä, jotka on tutkittava. Israelin hallitus on tehnyt asianmukaisesti tältä osin aloitteen ja käynnistänyt rikostutkinnan. Tämä on hyvä asia. Pelkään silti, että saamme odottaa kauan, ennen kuin Hamas osoittaa ryhtyneensä vastaavanlaiseen itsetutkiskeluun.
costep_2011-03-09_14_12	Arvoisa puhemies, arvoisa korkea edustaja Ashton, hyvät parlamentin jäsenet, kansa lähti Teheranissa kaduille kaksi vuotta sitten eli ennen Tunisian, Egyptin ja Libyan mielenosoituksia. He tekivät niin oman henkensä uhalla. He lähtivät kaduille, koska he halusivat laajempaa demokratiaa. He halusivat myös vastustaa huonon hallinnon sallimattomuutta ja sen toteuttamia sortotoimia. Tästä syystä pidän myönteisenä, että mietinnössä korostetaan ihmisoikeuksia, ja onnittelen jäsen Belderiä sen johdosta. Meidän on opittava se, että meidän on tehtävä kaikki voitavamme tukeaksemme oppositiota ja kaikkia mielenosoituksiin osallistuneita. Meidän on autettava heitä vastustamaan hallintoa. Miksi meidän on tehtävä niin? Siitä syystä, että hallinto pitää hallussaan rahoja ja öljyä ja sorretut pystyvät puuttumaan asiaintilaan vain, jos mekin yritämme parhaamme. Hyvä jäsen Belder, mielestäni on erittäin hyvä asia, että tämä tehdään hyvin selväksi mietintönne 32 kohdassa. Arvoisa puhemies, sortotoimia tarkastellessani haluaisin myös kuulla teidän kertovan, mitä toimia toteutamme oppositiojohtaja Mousavin hyväksi. Kiinnitämmekö edelleen huomiota oppositiojohtaja Karoubin kohtaloon? Mitä erityisiä vaihtoehtoja meillä on Euroopan unionina käytössämme lisätuen antamiseksi? Osoituksena iranilaisen yhteiskunnan dynaamisuudesta on myös miljoonan allekirjoituksen kampanja, jonka toteuttaneet naiset ovat keränneet miljoona allekirjoitusta syrjivän lainsäädännön vastustamiseksi. Haluan osoittaa vilpitöntä kunnioitusta näitä rohkeita naisia kohtaan. Pyydän korkeaa edustajaa Ashtonia kertomaan, missä hän voi tarjoa konsuliapua, koska sitä ei aina tarjota.
costep_2011-03-23_17_21	Arvoisa puhemies, haluaisin aluksi onnitella komission jäsen Oettingeria siitä, että hän sai niin hyvän lähdön. Saitte tosiaankin lentävän lähdön viime viikolla, mutta sen jälkeen näytätte joutuneen alamäkeen. Teidän on kuitenkin todella selvitettävä tämä nyt ja selvennettävä kantaanne, koska te sanoitte, että viime viikolla, että meidän pitäisi käydä keskustelu Euroopasta ja Euroopan tulevaisuudesta ilman ydinenergiaa. Ette ole toistanut sitä sen jälkeen, vaikka juuri sen pitäisi olla nyt keskustelumme aiheena. Monet tutkimukset, tieteelliset tutkimukset ovat toistuvasti osoittaneet, että ympäristötavoitteet on mahdollista saavuttaa ilman ydinenergian käyttöä. Euroopassa selvittäisiin pelkällä kestävällä energialla. Sen pitäisi olla tämänpäiväisen keskustelumme aihe. Ydinenergian kannattaminen tai vastustaminen on poliittinen valinta. Meidän ei pitäisi joutua perustelemaan, miksi me vastustamme ydinenergiaa. Sitä kannattavien sen sijaan pitäisi perustella kantansa. Siksi stressitesti on tärkeä. Minulla on teille komission jäsen Oettinger kaksi tärkeää kysymystä. Ensinnäkin, miten kriteerit määritetään? Miten varmistetaan niiden riippumattomuus? Toiseksi: Mitä tapahtuu, jos ydinvoimalaitos ei läpäise stressitestiä? Millaisia seurauksia sillä sitten on?
costep_2004-10-25_1_16	Arvoisa puhemies, Euroopan komission ja Saksan hallituksen välillä puhkesi hiljattain kiivas keskustelu kultaisista osakkeista eli valtion mahdollisuudesta säilyttää valvontavaltansa strategisesti merkittävissä yrityksissä. Puolan hallitus tuki Saksan hallitusta tässä asiassa, joka on merkittävä jo senkin takia, että monissa muissa jäsenvaltioissa, kuten Ranskassa, valtion vaikutuksesta kansalliseen ja kansainväliseen talouteen ei ole luovuttu. Toisaalta on täysin mahdollista ymmärtää vapaita markkinoita vankasti kannattavien päätelmiä, koska näin pyritään panemaan täytäntöön Lissabonin strategiaa ja kuromaan ajoissa umpeen eroa Yhdysvaltoihin. Toisaalta on kuitenkin myös selvää, että tietyt hallitukset ja valtiot haluavat suojata kansallisia taloudellisia etuja, vaikka kannattavatkin Euroopan yhdentymistä. Arvoisa puhemies, ehdotan, että parlamentissa järjestetään tätä koskeva keskustelu. Tämä asia ei saa jäädä vain yksittäisten valtioiden ja komission välillä palloteltavaksi seikaksi.
costep_2004-10-25_1_19	Arvoisa puhemies, käytän tilaisuutta hyväkseni osoittaakseni kunnioitustani ministeri Buttiglionelle, joka hiljattain joutui parlamentin vasemmiston ja kaikkien vasemmistoekstremistien sovinistisen hyökkäyksen kohteeksi. Hyvä Buttiglione, on myös ihmisiä, jotka jakavat järkevät mielipiteenne. Pyydänkin, että ette menetä uskoanne ja että pysytte rehellisenä, sillä totuutta ei voi tukahduttaa varsinkaan Euroopan parlamentissa, joka kaikin tavoin pyrkii johtavaksi instituutioksi kehitettäessä totuuteen, rehellisyyteen, luotettavuuteen ja ihmisoikeuksiin perustuvaa rakennetta. Kysynkin, eikö ihmisen tuomitseminen rehellisyydestä ja siitä, että hän esittää julkisesti käsityksiään, jotka eivät vahingoita ketään, ole ihmisoikeuksien vastaista?. Hyvä Buttiglione, monet, ja uskonpa, että itse asiassa enemmistö, tämän parlamentin jäsenistä ovat edelleen rinnallanne. Sydämellä ja sielulla tiedämme teistä tulevan loistavan komission jäsenen.
costep_2004-10-27_1_61	Arvoisa puhemies, hyvät kollegat, puheenjohtaja Barroson piti pelästyä kunnolla ennen kuin hän suostui vetämään pois komissionsa. Tämä on eurooppalaisen demokratian voitto ja rohkaisevaa kaikille niille, jotka auttoivat luomaan edellytykset tälle päätökselle. Kun puheenjohtaja eilen, parlamentin arvostellessa väitetysti hänen komissiotaan syytti puolta parlamenttia eurooppalaisvastaisten ekstremistien kannattamisesta, hän osoitti olevansa juuri sellainen mistä hän on hiljattain halunnut ottaa etäisyyttä: oikeistolainen puheenjohtaja, joka on vastakkain vasemmiston ja liberaalien kanssa. Komissio ei uskonut, että pääsisimme yhteisymmärrykseen yhteisestä kannasta, mutta teimme sen ja voitimme. Nyt on valmistauduttava seuraavaan vaiheeseen ja otettava opikseen siitä, mitä juuri tapahtui. Miten tällainen ennen kokematon tilanne pääsi syntymään? Muistutin eilen joistakin toimielimiämme kalvavista ongelmista ja kansalaisten enemmistön tyytymättömyydestä. Tässä yhteydessä Euroopan johtavien poliitikkojen haasteena kaikilla tasoilla oli ja on edelleen arvioida kriittisesti, mitä meiltä puuttuu, ja osoittaa olevansa valmiita antamaan Eurooppa-hankkeelle jälleen merkityksen, sillä toisin kuin väititte, arvoisa puheenjohtaja Barroso, minä uskon Eurooppaan. Olen vakuuttunut siitä, että Eurooppaa tarvitaan, joten älkää luokitelko minua Euroopan-vastaiseksi. Sen sijaan, että olisi ottanut tämän haasteen vastaan, puheenjohtaja Barroso teki täsmälleen päinvastoin. Hän ei ainoastaan korostanut yhteisön talous- ja sosiaalipolitiikan kuumimpia kiistanaiheita antamalla strategiset salkut liberalismin kannattajille. Sen lisäksi hän antoi aihetta pelätä, että luvassa oli paluu entisaikojen patriarkaaliseen ja moraaliseen järjestykseen ja maailmankatsomukseen, joka on lähempänä yhdysvaltalaisten uuskonservatiivien ajattelua kuin eurooppalaisten odotuksia. Tämä on se asia, jonka on mielestäni muututtava tulevassa komissiossa, ei pelkästään tietyn salkun haltijan. Tässä myrskyisässä tilanteessa kiinnitän huomiota yhteen hyvään uutiseen. Muut ovat sen jo todenneetkin: Euroopan parlamentin poliittinen vastustus on herännyt ja korvannut vihdoin innottomuuden ja laimean yksimielisyyden. Aito yhteiskuntajärjestystä koskeva keskustelu on käynnistetty, ja sillä voi olla kauaskantoisia vaikutuksia Euroopan hyväksi. Tässä mielessä nämä historialliset hetket merkitsevät todellista virstanpylvästä. Toivottavasti niiden enteilemät lupaukset toteutuvat!
costep_2005-01-13_1_18	Arvoisa puhemies, eilen komission puheenjohtaja totesi, ettei kukaan meistä halua unionista puhuttavan kainona ja pelokkaana. Pyydän parlamenttia pitämään mielessä Barroson eilisen lausuman myös Ukrainan tapauksessa, sillä emme saa olla kainoja tai pelokkaita tässäkään kysymyksessä. Emme kaikki tiedosta täysin, mitä Ukrainassa on tapahtunut. Olen tietoinen siitä, että Ukraina on kaukainen ja meille tuntematon maa. Tiedämme paljon Kuubasta ja Irakista, mutta tuskin mitään Ukrainasta. Ukraina on kuitenkin vaikutusvaltainen Itä-Euroopan valtio, ja maan hiljattaisia tapahtumia voidaan verrata helposti toisen Berliinin muurin, idän vastaisen Berliinin muurin sortumiseen. Ennen oranssia vallankumousta Euroopan unionin itänaapurissa ei noudatettu demokratian periaatteita, lukuun ottamatta pientä Georgian valtiota. Niitä ei noudateta edelleenkään Venäjällä eikä Valko-Venäjällä, ei myöskään muissa entisen Neuvostoliiton tasavalloissa. Lukuun ottamatta pientä Georgian valtiota, joka rohkeni puolustaa demokratiaa vuosi sitten, ainoa maa, jossa tällaisia periaatteita noudatetaan tällä hetkellä, on tämä 50 miljoonan asukkaan vaikutusvaltainen maa. Tämä maa on pinta-alaltaan suurempi kuin Ranska, ja sen kansalaiset ovat vaatineet sinnikkäästi ja päättäväisesti demokraattisten periaatteiden soveltamista käytännössä eikä ainoastaan paperilla. Tämä on tärkeä vallankumous, ja meidän olisi toimittava näiden tapahtumien mukaisesti. Tähän asti Euroopan unionin toimet ovat todellakin olleet Ukrainan tapahtumien tasalla. Tunnustan rehellisesti, että olin yllättynyt nähdessäni, että Euroopan unioni toimi niin nopeasti ja että Ukrainan konfliktin ratkaisemisessa ratkaisevassa asemassa olivat nimenomaan Euroopan unionin eikä Yhdysvaltain lähettämät neuvottelijat. Olin siitä ylpeä, mutta en todellakaan tuntenut ylpeyttä kuullessani tänään komission jäsenen Potočnikin esittämät lausumat. Vaikuttaa siltä, että komission jäsen, Euroopan komissio ja Eurooppa-neuvosto katuvat osallistumistaan marraskuun 21. päivän jälkeisiin tapahtumiin ja haluavat nyt perääntyä. Emme voi hyväksyä tätä. Osallistuimme tapahtumiin, toimimme välittäjinä ja varmistimme, että asiat ratkaistaan rauhanomaisesti. Velvollisuutemme on antaa jatkossakin tukea oranssille vallankumoukselle ja Ukrainan demokratialle ja avata Euroopan unionin ovet maalle, joka sijaitsee kokonaan Euroopan maantieteellisten rajojen sisäpuolella. Suosionosoituksia
costep_2005-02-22_1_136	Arvoisa puhemies, aluksi haluan kiittää ympäristön, kansanterveyden ja elintarvikkeiden turvallisuuden valiokunnan puheenjohtajaa Florenzia siitä, että hän aloitti tämän Natura 2000 -ohjelmaa koskevan keskustelun. Muihin Euroopan valtioihin verrattuna Puola voi olla ylpeä merkittävistä saavutuksistaan ympäristönsuojelun alalla. Suojelualueiden nimeäminen on puolalainen perinne, joka juontaa juurensa 1800-luvulta, ja nykyään 32 prosenttia maan pinta-alasta on suojelualueita, kun niiden osuus oli vielä 20 vuotta sitten 9 prosenttia. Puola on kuitenkin huolissaan siitä, että vaikka Euroopassa on kehitetty Natura 2000 -verkosto, sen perustamiselle ja hoidolle ei ole taattu riittävää rahoitusta. Puola on siksi useimpien muiden EU-valtioiden tavoin allekirjoittanut lokakuussa ja joulukuussa tehdyn julistuksen, jossa tuotiin julki pettymys Euroopan komission ehdotukseen Natura 2000 -verkoston yhteisrahoituksesta. Emme ole saaneet yksityiskohtaisia tietoja periaatteista, joiden mukaan Natura 2000 -alueita koskeviin suojelutoimiin voidaan saada rahoitusta vuosina 2007-2013, mikä epäilemättä tarkoittaa, että Natura 2000 -verkoston rahoituksessa on puutteita. Tällöin monien erittäin tarpeellisten suojelutoimien toteuttaminen on mahdotonta. Valtaosa Puolassa Natura 2000 -alueiksi osoitetuista alueista eivät saa rahoitusta mainituista varoista. Tällaisia alueita ovat esimerkiksi kansalliset metsävarat tai suot, luonnonniityt, dyynit, nummet ja pensaikkoalueet, joita ei käytetä maataloustarkoituksiin. Euroopan komissio lähetti Puolalle 6. tammikuuta 2005 päivätyn kirjeen, jossa se kehotti Puolaa harkitsemaan mahdollisuutta laajentaa Puolan Natura 2000 -alueiden luetteloa, ja tämän kirjeen yhteydessä Natura 2000 -verkoston perustamiseen tarvittavaa erillistä rahoitusta koskevasta takuusta on tullut entistä merkittävämpi seikka Puolalle ja muille valtioille. Puola odottaakin, että uusia rahoitusnäkymiä laadittaessa Natura 2000 -verkoston perustamiseen taataan asianmukainen rahoitus. Ehdotan, että LIFE+-asetukseen sisällytetään erillisiä LIFE+ohjelmaa ja Natura 2000 -ohjelmaa koskevia säännöksiä.
costep_2005-04-11_1_44	Arvoisa puhemies, hyvät kollegat, aiemmin puhemies pyysi meitä viettämään minuutin hiljaisuuden paavi Johannes Paavali II:n muistoksi. Käytän tätä merkittävää tilaisuutta hyväkseni ja kehotan Euroopan parlamenttia järjestämään työllisyyttä käsittelevän konferenssin yhteistyössä apostolisen istuimen kanssa ennen vuoden loppua. Työllisyyskysymys, joka on Euroopan, Euroopan unionin ja koko maailman suurimpia ongelmia, oli hyvin tärkeä aihe puolalaiselle paaville, jonka mielestä työttömille tuli aina tarjota apua. Mielestäni tämä kysymys voisi yhdistää sekä uskovat että ei-uskovat, ja uskovilla tarkoitan sekä katolilaisia että muihin uskontokuntiin kuuluvia. Tästä syystä kehotan Euroopan parlamenttia järjestämään kuluvana vuonna tällaisen konferenssin yhdessä apostolisen istuimen kanssa. Mielestäni tämä olisi myös sopiva kunnianosoitus paavin kaltaiselle suurmiehelle.
costep_2005-05-12_1_30	Arvoisa komission jäsen, nähdäkseni kolme asiaa edellyttää komissiolta asianmukaista ja nopeaa reagointia. Tekstiili-, vaatetus- ja jalkinemarkkinat ovat meille erinomainen esimerkki siitä, kuinka kiinalainen tuonti voi tuhota markkinat ja vaikuttaa tyrmäävästi myös muilla aloilla. Ensimmäinen kysymys kuuluu, miksi komissiolta kestää näin kauan ryhtyä toimiin. Lisäksi komission tekemät väärät päätökset ovat paitsi vahingollisia myös valitettavan usein peruuttamattomia. Toinen kysymys koskee EU:n markkinoiden vapauttamista, jonka seurauksia on tuetun tuonnin, kuten tuetun kivihiilen, yhtäkkinen vyöry EU:hun. Tämä on johtanut hintakilpailuun, joka on aiheuttanut paljon huolta ja loppujen lopuksi johtanut kivihiilimarkkinoiden romahtamiseen. Tämä on pahentanut entisestään kaivostoiminnan tilannetta, vaikka kaivosalalla pyritään täyttämään EU:n energiatarpeet. Kolmas ja viimeinen seikka liittyy etuuskohtelukauppaa koskeviin sopimuksiin, jotka tehtiin, kun EU:ssa oli ainoastaan 15 jäsenvaltiota. On aika tarkistaa tullisopimusta ja etuuskiintiöitä siten, että huomioon otetaan laajentuneen EU:n edut, koska tällä hetkellä kaupan siirtymisvaikutus ei aina synnytä vastaavaa luomisvaikutusta muualla. Mainittakoon esimerkkinä se, että Yhdysvalloista tuodut maataloustuotteet ja elintarvikkeet pitävät edelleen kymmenen uuden jäsenvaltion tuotteet poissa EU:n markkinoilta.
costep_2006-06-15_1_30	Arvoisa puhemies, haluan kiittää kaikkia Euroopan parlamentin jäseniä erinomaisesta ja hedelmällisestä yhteistyöstä. Käsiteltäväksi jätettiin 1 700 tarkistusta, joten seitsemännestä puiteohjelmasta oltiin erittäin kiinnostuneita. Haluan kiittää erityisesti kollegojani, teollisuus-, tutkimus- ja energiavaliokunnan jäseniä, jotka tekivät suurimman työn. Yhteistyö varjoesittelijöiden kanssa sujui erinomaisesti, ja haluankin kiittää kollegojani yhteistyöstä. Myös komission virkamiesten ja poliittisten ryhmien neuvonantajien työpanos oli huomattava. Seitsemännen puiteohjelman avulla halutaan hyödyntää Euroopan unionin kaikkien 25 jäsenvaltion tarjoamat mahdollisuudet. Haluamme käyttää hyödyksi parhaimpien ammattilaisten kokemusta ja parhaimpia infrastruktuureja. Euroopan parlamentti on toiminut nopeasti, tehokkaasti ja vastuullisesti. Emme saa hidastaa vauhtia. Ohjelma on käynnistettävä 1. tammikuuta 2007, joten vetoan teihin sen puolesta. Ennen äänestystä:
costep_2006-10-23_17_9	Arvoisa puhemies, erityisesti naisia koskevaa hyvin vakavaa maastamuuton ongelmaa, joka johtuu globalisoitumisesta ja nykyelämän monimutkaisuudesta, olisi tarkasteltava myös siltä kannalta, miten korvaamatonta vahinkoa se aiheuttaa lähtömaille. Lisäksi haluan mainita, että köyhyyden lisääntyminen koettelee maita, joita rikkaat ja pitkälle kehittyneet maat käyttävät hyväkseen. Mahdollisuus lähteä kotimaasta tuo varmasti joskus myönteisiäkin tuloksia. Muuttajat joutuvat kuitenkin jättämään yhteisön, jota pitää koossa historian, perinteiden ja kulttuurin muodostama side. Henkilö, joka olisi voinut kantaa kortensa kekoon yhteiseksi hyväksi, lähtee pois. Samainen henkilö aloittaa elämän alusta vieraassa kulttuurissa, vieraalla kielellä. Hänen panoksestaan hyötyy toinen yhteiskunta. Tällaiset ihmiset joutuvat usein hyväksikäytetyiksi olosuhteiden takia. On siis tärkeää, että asiaa koskeva lainsäädäntö on voimassa erityisesti sosiaalisen suojelun ja työntekoa koskevan oikeuden osalta. Keskusteltavana olevassa asiakirjassa painotetaan tätä jollain tapaa. Myös asianmukainen arvoasteikko on tärkeä: moraalisille arvoille on annettava sijansa pelkän materiaalisen hyödyn rinnalla. Ihmistyövoimaa on tarkasteltava sanan laajemmassa merkityksessä, mutta tämä ei saa tarkoittaa puuttumista sellaisten naisten henkilökohtaiseen elämään, jotka haluavat tehdä lapsia ja huolehtia perheestä.
costep_2006-11-13_16_19	Arvoisa puhemies, arvoisa komission jäsen, annan mielihyvin tukeni Euroopan komission euroalueen tilannetta koskevalle ensimmäiselle vuotuiselle kertomukselle. Kertomus antaa hyvän perustan euroalueen tärkeimmistä nykyisistä ja tulevista haasteista käytävälle keskustelulle. Keskusteltavaa on paljon. Vuotuinen kasvu euroalueella on keskimäärin vaivaiset 1,9 prosenttia. Työttömien määrä nousi 13 miljoonaan ja julkisen talouden tilanne pikemminkin huononi kuin parani. Viime vuonna tilanne parani hieman, kuten ystävällisesti huomautitte, mutta tästä huolimatta EU on jäämässä yhä enemmän jälkeen paitsi Yhdysvalloista ja Japanista, myös nousevista Aasian maista. EU:n talouskasvun pysähtymisen perimmäinen syy ovat ratkaisemattomat rakenneongelmat. Yritysten korkeat perustamis- ja toimintakustannukset, suuret kiinteät työvoimakustannukset, innovointihaluttomuus sekä työ- ja palvelumarkkinoita haittaavien esteiden ylläpitäminen heikentävät eurooppalaisten yritysten kilpailukykyä, jarruttavat kasvua ja lisäävät julkisiin menoihin kohdistuvia paineita. Tämän takia emme voi hyödyntää parhaalla mahdollisella tavalla yhteisvaluutan ja yhtenäisen rahapolitiikan tarjoamia etuja. Kehotankin Euroopan komissiota painostamaan jäsenvaltioita, jotta ne vauhdittaisivat tarvittavien uudistusten toteuttamista. Tämä on todettu välttämättömäksi useissa mietinnöissä ja tutkimuksissa, kuten Shapiron raportissa ja Wim Kokin johdolla toimineen korkean tason asiantuntijaryhmän raportissa. Euroalueen makrotalouspolitiikkaa on kehitettävä. Ennen kaikkea tarvitaan finanssipolitiikan asianmukaista koordinointia jäsenvaltioiden kesken. Samanaikaisesti yhteisvaluutta edellyttää, että jäsenvaltiot noudattavat yhteisvastuullisesti talousarviota koskevaa kurinalaisuutta. Näin pystytään saamaan makrotalouspolitiikka tasapainoon ja vahvistamaan sopiva politiikan välineiden yhdistelmä. Rahapolitiikan on perustuttava selkeisiin, avoimiin sääntöihin ja oltava kaukonäköisempää. Liiallinen salailu päätöksenteossa ja rahapolitiikan kahden pilarin sekä varsinkin M3-rahavarannon asemaa koskevien selkeiden määräysten puuttuminen panevat vakavasti epäilemään Euroopan keskuspankin johtokunnan jäsenten nimityssääntöjä. Kaikki nämä tekijät rajoittavat yhteisen rahapolitiikan tehoa ja avoimuutta ja saattavat heikentää yhteisvaluutan asemaa. Olennainen osa euroalueen vahvistamista on sen laajentaminen ja uusien jäsenten ottaminen. Tässä menettelyssä on noudatettava sääntöä, jonka mukaan ehdokasmaita velvoittaa vain ja ainoastaan perustamissopimus kokonaisuudessaan. Näin ollen niiden on täytettävä perustamissopimuksessa määrätyt kriteerit, mutta niille ei saa asettaa lisävaatimuksia. Olen vakuuttunut siitä, että euroalueen uudet jäsenvaltiot, joiden alijäämä ja julkinen velka ovat usein paljon pienempiä kuin muilla jäsenvaltioilla, auttavat vahvistamaan euroaluetta. Lopuksi kiitän euroryhmän puheenjohtajaa Junckeria osallistumisesta parlamentin keskusteluun ja toivon, että se innostaa häntä ja auttaa häntä johtamaan euroryhmää entistä paremmin. Kiitän myös jäsen García-Margallo y Marfilia tämän erinomaisen mietinnön laatimisesta ja hyväksyn täysin useimmat siinä esitetyistä ehdotuksista.
costep_2006-12-11_14_24	Arvoisa puhemies, tämä ratkaiseva äänestys REACH-asetuksesta toimitetaan joulukuussa, jolloin monissa osissa Eurooppaa kaivataan lunta ja seurataan huolestuneina korkeita lämpötiloja. Meidän on korkea aika lisätä toimiamme ympäristön ja ihmisten terveyden suojelemiseksi. Tiukassa ollut kompromissi REACH-asetuksesta on merkittävä askel tähän suuntaan. Sen aikaansaamiseksi on täytynyt tehdä monia myönnytyksiä ja sovittaa yhteen monia vastakkaisia näkemyksiä. Esimerkiksi pk-yritysten edut on täytynyt sovittaa yhteen suurteollisuuden etujen kanssa ja köyhempien maiden edut rikkaampien maiden etujen kanssa. Lisäksi tulisieluisten ympäristönsuojelijoiden on täytynyt sovittaa etunsa yhteen aggressiivisemman talouspolitiikan kannattajien kanssa. On huomionarvoista, että tällainen keskustelu ylipäätään käydään ja tällainen tärkeä asetus hyväksytään laajentuneessa unionissa, jossa on mukana kymmenen uutta jäsenvaltiota.
costep_2006-12-11_14_43	Arvoisa puhemies, kemikaalit ovat osa ympäristöämme ja niitä on kaikkialla. Nopea teollinen kehitys 1900-luvulla on merkinnyt samalla sitä, että kemikaaleja käytetään päivittäin paitsi tarpeeseen myös nautinnon vuoksi. Monet näistä aineista eivät kuitenkaan aidosti paranna elämänlaatuamme, sillä ne ovat vaarallisia ja vahingoksi terveydelle. On vaikea kuvitella elämää ilman kemikaaleja. Juuri siksi meidän on vaadittava suurempaa avoimuutta ja tietoa ihmisten käyttämien tuotteiden sisältämistä aineista. REACH-järjestelmän pitäisi perustua ennaltaehkäisyn ja ennalta varautumisen periaatteeseen. Keskeistä uudessa lainsäädännössä on, että kuluttajan on saatava varmuus siitä, että tietty tuote ei ole haitallinen, ja vastuun sen takaamisesta täytyy kuulua teollisuudelle. Tuottajan, joka haluaa tuoda uuden tuotteen markkinoille tai säilyttää olemassa olevan myyntiluvan, täytyy pystyä osoittamaan, että tuotteet, joista se on vastuussa, ovat turvallisia ihmisille ja ympäristölle. Nyt aikaansaadussa kompromississa näihin odotuksiin vastataan kohtalaisen hyvin, ja se ansaitsee näin ollen tukemme. Kuten kuitenkin kaikissa kompromisseissa, siinä on myös ongelmallisia kohtia. Erityisesti suhtaudun varauksella tiedon jakamista koskeviin säännöksiin, sillä ne heikentävät merkittävästi Euroopan unionissa toimivien noin 25 000 pk-yrityksen asemaa. Pyrkimyksillä pidentää patenttien voimassaoloaikaa aluksi 15:een ja myöhemmin 12 vuoteen on haitallisia vaikutuksia innovointiin, sillä se vahvistaisi rikkaiden yritysten taloudellista ylivaltaa. Mitä pitempi patenttien voimassaoloaika on, sitä vähemmän yrityksillä on paineita etsiä uusia ratkaisuja ja tehdä uutta tutkimusta. Yhteenvetona voisin todeta, että monista, lähinnä terveyteen liittyvistä myönteisistä piirteistään huolimatta REACH-asetus ei kohtele kaikkia taloudellisia toimijoita tasavertaisina. Kaikesta huolimatta tämä kompromissi ansaitsee tukemme.
costep_2006-12-18_6_25	Arvoisa puhemies, haluan kiittää puheenjohtajavaltio Suomea ennen kaikkea tavasta, jolla se käsitteli erittäin arkaluonteista strategista kumppanuutta Venäjän kanssa. Minusta näyttää siltä, että puheenjohtajavaltio Suomi on tehnyt paljon toimimalla Venäjän suhteen rauhallisesti mutta tiukasti ja takaamalla strategisen taloudellisen kumppanuuden mutta asettamalla samalla maalle paineita ihmisoikeuksien kunnioittamisen ja demokratian edistämiseksi maassa. Puheenjohtajavaltion toinen saavutus on Bulgarian ja Romanian liittyminen Euroopan unioniin. Haluan kiittää Suomea myös siitä, että maa ratifioi sopimuksen Euroopan perustuslaista. Mielestäni Suomen puheenjohtajakausi on hyvä esimerkki siitä, miten Euroopan unionissa on toimittava, jotta voidaan syventää yhdentymistä ja samalla avata Euroopan unionia muulle maailmalle.
costep_2007-03-14_15_11	Vihreä kirja ja kauppapolitiikan keinoista käytävä keskustelu ovat erittäin tärkeitä taloudellemme ja voivat tuoda meille huomattavaa lisäarvoa. Euroopan unionin ulkomaankauppapolitiikalla on voitava vastata asianmukaisesti kaikkiin muutoksiin, joita tapahtuu tuotteiden valmistuksessa ja myynnissä sisä- ja ulkomarkkinoilla. Markkinoillamme voidaan edistää esimerkiksi erilaisin sopimuksin biopolttoaineen raaka-aineiden hankintaa - näiden aineiden myynnin kehitysnäkymät ovat lupaavat - ja rajoittaa tuontia, mikä vähentää esimerkiksi sokeriteollisuuden tuotantoa. Meidän olisi autettava keskinäisten suhteidemme avulla niitä tavarantoimittajia, jotka voisivat aloittaa tarpeidemme mukaisen tuotannon myynninedistämis- tai assosiaatiosopimusten mukaisesti. Polkumyyntitapauksissa reagointimme on pitkäpiimäistä ja epämääräistä, mistä on enemmän haittaa kuin hyötyä. Esimerkiksi Kiinan pakastemansikoiden tapauksessa polkumyyntitoimenpiteiden toteuttaminen kesti useita vuosia, jona aikana lukuisat viljelijät ajautuivat vararikkoon ja joutuivat lopettamaan toimintansa. Tehokkuutta koskevalla analyysilla sekä lyhentämällä radikaalisti nykyisiä byrokraattisia menettelyjä voitaisiin saada määritettyä selkeät työjärjestelyt ja vastuutehtävät, minkä ansiosta hakemukset voitaisiin käsitellä nopeasti. Euroopan unionin ongelmana on myös yhteisen kauppapolitiikan periaatteiden määrittäminen, jotta vältetään epäreilu kilpailu ulkomarkkinoilla. Mainitsemani seikat edellyttävät jatkuvaa seurantaa. Kiitän muita jäseniä osallistumisesta asiasta käytävään keskusteluun.
costep_2007-05-24_10_35	Tallinnan mellakat ja hyökkäys Viron Moskovan suurlähetystöä vastaan ovat tehneet jäsenvaltiot tietoisiksi Venäjän nykyisen hallituksen politiikasta EU:n yksittäisiä jäsenvaltioita kohtaan. Tässä tapauksessa Moskova, joka on omaksunut hyvin aggressiivisen kannan yhtä Euroopan pienintä maata kohtaan, on kuitenkin haukannut liian suuren palan. Ensimmäistä kertaa Euroopan unioni on esiintynyt yhtenäisenä rintamana Venäjän suhteissaan. Tämä on tärkeä päivä Euroopan unionin historiassa, koska solidaarisuus on yksi perusperiaatteista, joihin yhteisö perustuu. Olenkin tyytyväinen voidessani kuulua parlamentin jäsenten enemmistöön, joka tuki aiemmin mainitun päätöslauselman hyväksymistä.
costep_2007-09-05_2_42	Arvoisa puhemies, ainoa keino varmistaa maailmanlaajuisessa terrorismin vastaisessa sodassa se, että yhä harvempi menettää henkensä ideologisista syistä murhia tekevien käsiin, on terrorismin uhkien oikea tunnistaminen ja arviointi. Tähän tarvitsemme tehokkaan ja toteuttamiskelpoisen EU:n terrorismin vastaisen strategian. Avain strategiaan on mielestäni terrorismin vastaista menettelyä koskevien sääntöjen laatiminen. Sen vuoksi suhtaudun myönteisesti neuvoston tässä asiassa tekemään aloitteeseen. Sääntöjä tarvitaan muuhunkin kuin pelkästään jäsenvaltioiden toimien yhdenmukaistamiseksi. Niillä olisi myös voitava määrittää selkeästi, mitkä toimet ovat hyväksyttäviä terrorismin estämisessä. Siten on myös tunnistettava ja eriteltävä yksityiskohtaisesti tilanteet, joissa terrorismin uhkaa on pidettävä hätätilana, ja on sovittava yhteisesti sellaisten konkreettisten toimien ja lainsäädäntötoimenpiteiden käytöstä, jotka valitettavasti rajoittavat kansalaisten oikeuksia ja vapauksia joillakin alueilla. Kansalaisten vapauksien perusteltu rajoittaminen on välttämätöntä, sillä ilman rajoituksia voimme yhtä hyvin sanoa terroristeille: ”välitämme enemmän teidän oikeuksistanne ja vapauksistanne kuin niiden ihmisten oikeuksista, jotka kuolevat iskuissanne”. On myös tärkeää määrittää terrorismin torjunnan koordinaattorin rooli. Olemme valinnan edessä: joko lisäämme koordinaattorin hallinnollisia toimivaltuuksia ja vahvistamme koordinointikykyä, kuten de Vriesin aikana - tämä tosin edellyttää vakavaa pohdintaa ja päätelmien tekoa neljän edellisen vuoden tapahtumista - tai harkitsemme poliittisen profiilin vahvistamista riippumatta siitä, kuka tehtävään valitaan. Ongelmaksi nousee kuitenkin kilpailu Javier Solanan kanssa. Niin tai näin, päätös ei kuitenkaan voi pohjautua vain henkilökohtaisiin näkemyksiin.
costep_2007-10-10_18_7	Arvoisa puhemies, osallistuin Euroopan parlamentin viiden ihmisen valtuustoon, joka vieraili muutaman päivän ajan itsenäisellä palestiinalaisalueella. Voin vakuuttaa aivan varmasti, että tehtävämme oli luonteeltaan humanitaarinen, ei poliittinen. Sanon tämän, koska en haluaisi keskustelumme muuttuvan erittäin poliittiseksi keskusteluksi, jossa Euroopan parlamentti ottaa syyttäjän aseman jotakuta vastaan. Haluaisin, että pysyisimme poliittisten jakautumien yläpuolella, ja pohtisimme, kuinka voimme auttaa siviilejä Palestiinassa. On tehtävä selväksi, että Gazan kaistan elinolojen parantaminen, sairaaloiden ja koulujen normaali toiminta, juomaveden, ruoan ja sähkön täydellinen saatavuus ja mahdollisuus työskennellä tavallisesti maataloudessa ovat kaikki tekijöitä, jotka todennäköisesti vähentävät jännitettä Palestiinan ja Israelin välisissä suhteissa ja lieventävät vihamielisyyttä, kun kyse on juutalaissiirtolaisista, israelilaissiirtolaisista ja Israelin valtiosta itsessään. Muutama kuukausi sitten puhuin täällä parlamentissa kiistellyistä teksteistä, joita oli jaettu joihinkin palestiinalaisiin kouluihin, palestiinalaisiin oppikirjoihin, mutta nyt olemme siirtyneet yhdestä äärilaidasta toiseen. Emme voi arvostella enää palestiinalaisen koulujärjestelmän tiettyjä puolia, koska koulujärjestelmä on käytännössä kuollut. Kolikolla on kuitenkin kääntöpuolensa, Palestiinan sisäinen puoli. Poliittinen umpikuja Hamasin ja Fatahin ja presidentti Abu Mazenin ryhmittymän välillä jatkuu. Tämä umpikuja hankaloittaa palestiinalaisten laitosten toimintaa, ja haittaa näin alueella asuvia palestiinalaisia, eikä tämä ole varmastikaan Israelin vika. Puhumme paljon pysyvästä rauhasta Israelin valtion ja palestiinalaisten välillä, mutta tämä on samantapaista kuin puhuisi talosta ja aloittaisi katosta. Meidän olisi aloitettava puheemme aina perustasta, ja tässä tapauksessa perustana on palestiinalaisten valtarakenteiden, julkisten laitosten ja humanitaarisen avun toiminnan parantaminen Palestiinan kansalle.
costep_2007-10-24_12_17	Mietinnössä viitataan viimeaikaisiin muutoksiin Serbiassa. Paljon on kuitenkin vielä tehtävä etenkin hallituksen ja entisen Jugoslavian alueen kansainvälisen rikostuomioistuimen välisen yhteistyön lisäämiseksi. Annetuista lupauksista huolimatta Radko Mladićia ei ole pidätetty ja luovutettu Haagin tuomioistuimelle. Puutteellinen edistyminen tällä alalla on huolestuttavaa ja se antaa kielteisen kuvan Serbian viranomaisten toiminnasta oikeusvaltioperiaatteen lujittamiseksi. Uusi perustuslaki samoin kuin ihmisoikeuksien ja kansallisten vähemmistöjen oikeuksien suojelua, turvallisuuspalveluja, oikeuslaitosta ja armeijaa koskevat säännökset sekä ponnistelut korruption vähentämiseksi ovat askeleita oikeaan suuntaan. Uudistuksiin liittyy kuitenkin eräitä puutteita, kuten se, ettei perustuslakituomioistuinta nimetty turvaamaan demokratiaa. On välttämätöntä seurata Serbian hyväksymien toimenpiteiden ja sen antamien sitoumusten kehitystä. Edistymisestä huolimatta Serbialla on vielä paljon tehtävää.
costep_2007-12-12_12_6	Arvoisa puhemies, ääriainesten nousu Euroopassa on tosiasia, josta on puhuttava ääneen. Komission jäsen Frattini puhuikin siitä paljon, mutta vain yleisellä tasolla ja vähemmän tärkeistä kysymyksistä, kuten jalkapallo-otteluissa ilmenevästä rasismista. On puhuttava tosiseikoista, poliittisesta ääriliikkeestä, jota ilmenee Euroopan unionissa. Arvoisa puhemies, äärioikeistolaisen NPD-puolueen johtaja vaati eilen Saksan television julkisella ARD:n kanavalla Puolaa palauttamaan välittömästi Saksalle Pomeranian ja Silesian. Hän julisti, että Kaliningrad, Gdansk ja Wrocław ovat Saksalle kuuluvia kaupunkeja, ja vaati niiden palauttamista Saksan lainkäyttövallan piiriin. Lisäksi hän vaati, että kaupungit ja alueet, jotka ovat osa Puolaa, palautettaisiin välittömästi Saksalle. Puhumme siis johtavan unionin maan Saksan tapahtumista. NPD:n äärioikeistolaiset jäsenet ovat jo muutaman vuoden ajan vaatineet rajojen tarkistamista, kieltäneet toisen maailmansodan lopettaneet kansainväliset sopimukset sekä vaatineet rajojen siirtämistä. Arvoisa komission jäsen, emme voi sallia tätä. Tähän on vastattava voimakkaasti. Emme voi sallia, että jonkin maan, tässä tapauksessa Saksan, televisio antaa uusfasistien ja natsien esittää revisionistisia näkemyksiään ja lietsoa sotaa. Hyvät parlamentin jäsenet, tämä ei ole vähäinen ongelma. NPD-puolueella on edustajia seitsemässä alueparlamentissa. Emme voi sallia tällaista nyky-Euroopassa, emmekä voi sallia demokraattisten periaatteiden ja sananvapauden heikentämistä, johon Daniel Cohn-Bendit ja Graham Watson syyllistyivät tänään. Graham Watson viittasi erimielisyyksiin perusoikeuskirjasta tai lähinnä EU:n uudistussopimuksesta ja arvosteli niitä, jotka ovat eri mieltä hänen kanssaan. En hyväksy tällaista käytöstä. Tämä ei ole demokratian mukaista eikä vastaa sitä kuvaa unionista, jota haluamme nuorille välittää. Olkaamme moninaisuudessamme yhtenäisiä.
costep_2008-04-10_12_7	Arvoisa puhemies, Euroopan unionin on puhuttava yhdellä äänellä vapauden, demokratian ja ihmisoikeuksien kaltaisista tärkeistä asioista. Siksi oli niin tarpeellista hyväksyä yksiselitteinen näkemys Tiibetin tilanteesta ja ryhtyä ratkaiseviin toimenpiteisiin Kiinan taivuttelemiseksi kunnioittamaan näitä arvoja. Moraalinen velvollisuutemme on muistuttaa Kiinaa sen yleiselle maailmanlaajuiselle mielipiteelle antamista ihmisoikeuksia koskevista lupauksista, kun se jätti hakemuksen olympialaisten järjestämisestä. Tähän mennessä Kiina ei ole pitänyt yhtään lupaustaan. Kiina on nyt talousmahti, jota ei voi jättää huomiotta. On kuitenkin väärin, että poliitikot pitävät tiettyjä taloudellisia tavoitteita ja suotuisia kauppasopimuksia tärkeämpinä kuin perusarvojen suojelua. Meidän on lopetettava politiikka, jossa erotetaan talouskysymykset ihmisoikeuksista suhteissamme Kiinaan. Sen ei kuitenkaan tarvitse tarkoittaa sitä, että meidät pidetään talousasioissa poissa pelistä. Tilanne on päinvastainen. Kiina on taivuteltava sitoutumaan kansainvälisiin standardeihin ja kunnioittamaan niitä.
costep_2008-04-22_11_28	Arvoisa puhemies, väestön maailmanlaajuinen kasvu ja kulutuksen laadullinen lisääntyminen kehitysmaissa ovat johtaneet elintarvikkeiden hintojen merkittävään nousuun. Tämä olisi voitu ennustaa. Tämän ei pitäisi järkyttää meitä. Ongelma voi ainoastaan levitä, koska väestön kasvu jatkuu ja koska kehitysmaiden ihmiset haluavat laadukkaita elintarvikkeita, joita ei ole saastutettu geenimuuntelulla ja jotka tietenkin maksavat huomattavasti enemmän. Sen sijaan, että kysyisimme itseltämme, miten voimme alentaa ruoan hintoja EU:ssa, tuemme vanhojen jäsenvaltioiden kallista maataloutta, kun taas viimeisimpinä liittyneissä jäsenvaltioissa tuemme terveellisten elintarvikkeiden halvempaa tuotantoa ainoastaan rajatusti, mikä arvatenkin rajoittaa tuotannon kaikenlaista kasvua kyseisissä maissa. Euroopalla on loistava mahdollisuus tasata negatiivinen ulkomainen kauppataseensa Kiinan ja Intian kaltaisten maiden kanssa, koska kyseisten maiden elintaso kasvaa vakaasti ja väestön määrä kasvaa tasaisesti ja nopeasti. Ne tarvitsevat koko ajan enemmän elintarvikkeita.
costep_2008-04-24_8_2	Arvoisa puhemies, komission painopistealueet vuonna 2009 ovat työllisyyden kasvu, ilmastonmuutos ja kestävä Eurooppa. Erityisesti Euroopan unionin työllisyyteen on kiinnitettävä huomiota. Amsterdamin sopimus hyväksyttiin marraskuussa 1997 Luxemburgin huippukokouksessa. Se loi perustan unionin työllisyysstrategian kehittämiselle. Koska työttömyys aiheutti ongelmia jäsenvaltioissa, joissa oli tuolloin yhteensä 17 miljoonaa ihmistä vailla työpaikkaa, tästä aihealueesta tuli ensisijainen tavoite. Yhdeksän vuotta myöhemmin, vuonna 2006, 64,3 prosenttia laajentuneen Euroopan unionin työikäisestä väestöstä oli töissä. Tanskan työllisyysaste oli korkein, Puolan alhaisin. Kaikkiaan 7,9 prosenttia työikäisistä oli työttömiä. Vertailun vuoksi todettakoon, että Yhdysvalloissa työttömyysaste oli 4,6 prosenttia. Viime vuonna työttömyysaste laski 24 jäsenvaltiossa ja nousi kolmessa. Työttömyys laski eniten Puolassa, Bulgariassa ja Latviassa ja nousi eniten Virossa. Parlamentin jäsen Haugin mietintö tuo esiin, kuinka tärkeä rooli jäsenvaltioilla on Euroopan unionin työllisyyspolitiikassa.
costep_2008-05-08_9_71	Äänestin kauppa- ja taloussuhteita ASEANiin (Kaakkois-Aasian valtioiden liitto) koskevan Glyn Fordin mietinnön puolesta. Haluan korostaa, että jos sopimuksella on määrä saada aikaan tuloksia, molempien osapuolten on sitouduttava siihen. Uusia neuvottelukierroksia koskevien selvitysten perusteella pikainen ja kunnianhimoinen sopimus ASEANin kanssa voi kariutua neuvotteluvalmiuksien puutteeseen ja yhteisen kannan laatimisen vaikeuksiin. ASEAN olisi EU:n viidenneksi tärkein kauppakumppani. Mietinnössä tuetaan suunniteltua vapaakauppasopimusta ASEANin kanssa edellyttäen, että sopimus täyttää tietyt keskeiset ehdot. On tärkeää varmistaa, ettei kuluttajansuojaa supisteta tai ympäristönsuojelua vähennetä. Sopimuksen neuvotteleminen kymmenestä itsenäisestä maasta koostuvan alueen kanssa on monimutkaista ja aikaa vievää. Samalla alueidenväliset sopimukset tuovat suurta hyötyä, koska ne edistävät alueellista yhdentymistä, joka vahvistaa kumppanuusmaiden talouksia ja vähentää sääntelyn määrää.
costep_2008-05-21_11_8	Euroopan on tarjottava Kiinalle mahdollisimman paljon apua niin humanitaarisista kuin poliittisistakin syistä. Olen yksi monista parlamentin jäsenistä, jotka vastustavat voimakkaasti Kiinan raakalaismaista politiikkaa Tiibetiä ja kristittyjä kohtaan. Minusta meidän on reagoitava hyvinkin voimakkaasti kaikkeen Taiwaniin kohdistuvaan vihamielisyyteen. Toisaalta meidän on hyödynnettävä kaikkia mahdollisuuksia osoittaa Kiinan kansalle, että näiden johtajille esittämämme vaatimukset eivät perustu minkäänlaiseen vihamielisyyteen heidän maataan ja sen perinteitä kohtaan. Meidän on todistettava, että ystävällinen kumppanuus on mahdollinen, ja nyt siihen on osoittautunut hyvä mahdollisuus. Meidän on tarjottava laajaa apua uhreille ja sitouduttava koko sydämestämme katastrofin jälkeiseen jälleenrakennustyöhön. Olisi suuri virhe olla hyödyntämättä tätä mahdollisuutta rakentaa luottamusta Euroopan ja Kiinan välille.
costep_2008-05-21_18_2	Eläinten terveyttä koskevan strategian pääajatus perustuu siihen, että ennaltaehkäisy on parempi kuin hoito, ja näinhän luonnollisesti on. Olen varma, että me muistamme kaikki BSE-tautiin ja lintuinfluenssaan liittyneet ongelmat, kun osoittautui tarpeelliseksi teurastaa miljoonia eläimiä. Se oli hyvin epämiellyttävä kokemus, ja uskon, ettei kukaan halua sen koskaan toistuvan. Se kuitenkin osoitti meille, että meidän on parannettava yhteistyötä yhteisön tasolla parantaaksemme eläinten terveyden suojelua. Eläinten terveys on läheisessä yhteydessä ihmisten terveyteen, johtuen tiettyjen tautien suoran tai epäsuoran tartunnan mahdollisuudesta. Haluan kiinnittää huomiota useisiin mietintöni kohtiin, ensinnäkin eläinten terveydenhoidon parempien standardien edistämiseen. Mietinnössä korostetaan vahvasti näiden kahden välistä tiivistä yhteyttä. Toivokaamme molempien olevan keskeisessä asemassa tulevassa politiikassa. Toinen seikka, jota haluan korostaa, on oikeudenmukainen kilpailu. Eurooppalaisilta tuottajilta odotetaan hyvin monien eläinlääkintävaatimusten ja eläinten terveyttä ja hyvinvointia koskevien säännösten noudattamista. Samoja vaatimuksia ei kuitenkaan sovelleta tuontiin. Tätä korostetaan voimakkaasti mietinnössä. Samoja vaatimuksia olisi sovellettava omiin tuottajiimme ja eläintuotteita eurooppalaisille markkinoille tuoviin toimijoihin. Tämä on merkittävä haaste Maailman kauppajärjestön neuvotteluihin osallistuville neuvottelijoillemme. Kolmas seikka on rokotusohjelman vankka tukeminen. Katsomme, että se on merkittävä väline, jolla vähennetään tautitapauksia. Tarvitaan myös uutta lähestymistapaa. Rokotetuista eläimistä saatavia tuotteita ei saa syrjiä markkinoilla. Mietinnössä on useita tälle asialle omistettuja kohtia. Neljäs seikka on vahingot ja korvausjärjestelmä. Ensinnäkin järjestelmän on kannustettava pyrkimyksiin vähentää tautiriskiä. Toiseksi sen olisi katettava sekä taudinlähteiden eliminointiin suoraan liittyvät menetykset että myös markkinoiden kriisiin liittyvät epäsuorat tappiot. Viides seikka on unionin ulkorajojen parempi valvonta. Se ei saa rajoittua vain asiakirjojen tarkistamiseen. Siihen on liityttävä perusteellisia tarkastuksia, jotta voidaan tehokkaasti estää tuntematonta alkuperää olevien eläinten laiton maahantuonti. Kuudes seikka koskee strategian täytäntöönpanoaikaa. Katson, ettemme voi odottaa kaikkien näiden lainsäädännöllisten järjestelyjen toteutuvan jo vuonna 2013. Tarvitaan pidempi ajanjakso. Seitsemäs seikka koskee strategian tavoitteiden rahoitusta. Mietintöluonnoksessa kritisoidaan näiden kunnianhimoisten suunnitelmien riittämätöntä rahoitusta. Suunnitelmat on rahoitettava asianmukaisesti unionin talousarviosta. Lopuksi, arvoisa puhemies, haluan sanoa muutaman sanan englanniksi, jotta voin luottaa nyt esittämääni lainaukseen. Puhuja jatkoi puheenvuoroaan englanniksi.
costep_2009-01-13_13_22	Selkeyden ja avoimuuden pitäisi olla Euroopan unionin toimielinten toiminnan perustana. Vain, jos saavutamme sopivan avoimuuden tason, toiminnastamme tulee ymmärrettävämpää ja siten läheisempää kansalaisille. Unionin institutionaalinen kriisi osoittaa meille kaikki seuraukset, joita tätä asiaa koskevan väärän lähestymistavan hyväksymisestä on. Minun mielestäni juuri tämän Euroopan unionin kansalaisia kohtaan osoitetun välinpitämättömän asenteen takia toimielinten uudistukset päätyivät fiaskoon ja Lissabonin sopimuksen ratifioinnin epäonnistumiseen Ranskassa, Alankomaissa ja Irlannissa. Meidän pitäisi siksi vetää asianmukaiset johtopäätökset ja muistaa, että Euroopan unionin toimien yhteiskunnallisen hyväksynnän pitäisi olla ensisijainen painopistealamme. Tämän hyväksynnän saavuttamiseksi kansalaisten pitäisi olla tietoisia siitä, mitä me teemme, miten me toimimme ja lopuksi, mitä päätöksiä me teemme. Tarvitsemme selkeän, johdonmukaisen ja helposti ymmärrettävän tietolähteen kaikista Euroopan unionin toimielinten toimista. Euroopan parlamentin paikka on ehdottomasti tämän muutoksen etulinjassa, sillä se on Euroopan unionin kansalaisia lähinnä oleva toimielin. Meidän pitäisi muistaa, että unioni luotiin juuri näitä kansalaisia varten.
costep_2009-01-13_9_66	Lissabonin sopimuksella annetaan kansalaisten kanssa käytävälle vuoropuhelulle pakollinen asema. Se on sitovaa kaikessa EU:n politiikassa ja kaikilla toiminta-aloilla. Vuoropuhelun onnistuminen riippuu edustuksellisuudesta ja siten tärkeimpien tahojen vahvasta sitoutumisesta. Kansallisten, alueellisten ja paikallisten viranomaisten pitäisi käyttää vuoropuhelumenetelmää, jotta kansalaiset voivat kokea käytännössä, miten osallistuva demokratia toimii. On myönnettävä, että Euroopan unionilla on paljon tekemistä viestinnän alalla, ja eritoten erityisesti kansalaisten kanssa käytävän vuoropuhelun alalla. EU:n kansalaisten on voitava olla varmoja, että EU:n tasolla ei tehdä mitään päätöksiä ilman heidän osallistumistaan ja että äänestämällä vaaleissa he voivat todella vaikuttaa kyseisten päätösten muotoon. Tuen täysimääräisesti esittelijän kehotusta kannustaa aloitteiden edistämistä kansalaisten kanssa käytävän vuoropuhelun alalla.
costep_2009-02-03_7_71	Esikaupallinen hankinta tapahtuu, kun julkinen sektori antaa tutkimus- ja kehitysalaa koskevan tilauksen ja siten tukee innovointia ja pyrkii takaamaan julkisten palveluiden kestävyyden ja korkean laadun. Esikaupalliset hankinnat ovat erittäin tärkeitä koko Euroopan unionin innovointipotentiaalin parantamisen kannalta, suoraan kansalaisille tarjottavien julkisten palveluiden kehittämisen kannalta sekä julkisen sektorin kysynnän ja tarjonnan välisen eron pienentämisen kannalta. Yhtenä esimerkkinä julkisen hankinnan pohjalta kehitetyistä ratkaisuista voidaan mainita GPS-navigointijärjestelmä. Yhdysvalloissa tutkimus- ja kehitysalan tilauksiin käytetään yli 20 kertaa enemmän varoja kuin Euroopan unionissa. Pk-yrityksille julkiset hankinnat ovat arvokas tilaisuus kerryttää kokemusta. Esikaupalliset hankintasopimukset ovat kannattavia pienille yrityksille, sillä niiden ei usein tarvitse noudattaa tavallisen kaupallisen julkisen hankinnan vaatimuksia. Euroopan pitää laatia nopeasti kattavia ratkaisuja kehittääkseen esikaupallisen hankinnan käyttöä sekä valtionviranomaisten että paikallis- ja alueviranomaisten keskuudessa.
costep_2009-03-23_16_8	Arvoisa puhemies, koska tämän lainsäädännön luonne on erityinen ja koska sen vääränlainen tulkinta voi olla vaarallista, meidän olisi kiinnitettävä erityistä huomiota biosidejä koskevaan kysymykseen. Olen samaa mieltä esittelijän kanssa. Hän puhui siitä, miten tärkeää on pidentää biosidituotteissa käytettävien tehoaineiden arvioinnin siirtymäkautta vuoteen 2014, jotta markkinoita voitaisiin säännellä EU:n lainsäädännöllä. Ellemme tee näin, johtaisivatko kansalliset säännökset - jotka raukeavat vuonna 2010 - siihen, että merkittävä osa biosidituotteiden myynnistä muuttuisi laittomaksi, mikä puolestaan johtaisi erilaisiin järjettömiin tilanteisiin? Siirtymäkauden aikana kansallista lainsäädäntöä pitäisi käyttää tämän erityisen markkinasektorin tarkkaan valvontaan. Tässä kohtaa on syytä lisätä, että meidän olisi oltava hyvin varovaisia aina, kun kysymyksessä on biosidejä koskeva lainsäädäntö, ja muistettava, että näiden tuotteiden tarkoituksena on tuhota ja torjua haitallisia organismeja ja että ne sisältävät kemiallisia tehoaineita. Kaikenlaisella huolimattomuudella voi olla peruuttamattomia seurauksia.
costep_2009-03-24_5_97	Vuoropuhelu kansalaisten kanssa on tärkeä ja monimutkainen asia, mutta vallassa olevien hallitusten on hallittava se hyvin. Se on niiden työn olennainen sisältö: kompromissiin päätyvä vuoropuhelu. Tässä yhteydessä vaikuttaa siltä, että mietinnön tausta on jokseenkin ristiriitainen. Siinä kehotetaan meitä saattamaan mahdollisimman pian päätökseen Lissabonin sopimuksen ratifiointiprosessi, koska se on merkittävä edellytys EU:ta koskevalle vuoropuhelulle. Mietinnössä väitetään sopimuksen lisäävän avoimuutta ja osallistavan kansalaisia päätöksentekoon. Siitä voi saada sen käsityksen, että niistä, jotka eivät pidä sopimuksesta, ei piitata, eikä heitä sen vuoksi kuunnella. On siis vaikea puhua vuoropuhelusta ja kompromissista. Myös ajatus yhteisestä Eurooppa-tiedosta Euroopan historiaa ja Euroopan yhdentymisen historiaa koskevan kurssin avulla on ristiriitainen. Se toteutettaisiin yhteisön tasolla hyväksytyn ohjelman avulla, jota jäsenvaltiot soveltaisivat vapaaehtoisesti ja joka maksettaisiin yhteisön talousarviosta. Lyhyesti sanottuna kyse on historiallisesta kompromissista, jonka avulla rakennettaisiin yhteisiä eurooppalaisia arvoja. Minusta meidän ei tarvitse mennä niin pitkälle - historiallinen kompromissi on vähintäänkin laaja käsitys, jos tällaista kompromissia edes tarvitaan. Lisäksi historian käyttäminen välikappaleena herättää vastustusta, vaikka tarkoitus olisikin vilpitön. Avain tehokkaaseen vuoropuheluun on nykyajassa, joka on tuonut meille muutenkin riittävästi ongelmia. Meidän on puhuttava! Toisin sanoen kyllä vuoropuhelulle ja ei mietinnölle.
costep_2009-03-26_8_6	Arvoisa puhemies, alueet ovat kulttuurin kehityksen kannalta erittäin tärkeitä. Alueilla syntyy suurin osa pitkään jatkuneista vaihto-ohjelmista sekä yhteisistä hankkeista eri perinteiden, tapojen ja saavutusten välillä. Alueet edistävät kulttuurin kehitystä ja kulttuurista - tärkeistä ja houkuttelevista hankkeista ja tapahtumista - tulee vetonaula, joka houkuttelee taloudellisia investointeja. Kyseessä on klassinen lumipallovaikutus, jota parhaiten havainnollistaa upean Euroopan kulttuuripääkaupunki -ohjelman vaikutus. Vuoden kestävää kulttuuritapahtumaa seuraa aina taloudellinen elpyminen. Monet eurooppalaiset kaupungit, jotka haluavat osallistua hankkeeseen, ymmärtävät tämän. Kulttuuri on merkittävä tilaisuus erityisesti heikommassa asemassa oleville alueille, joilla on paljon luonnonvaroja tai matkailun ja vapaa-ajan vieton vetonauloja maantieteellisen sijaintinsa vuoksi. Sen vuoksi on erittäin tärkeää ottaa huomioon alueellisten viranomaisten merkittävä tehtävä sekä edistää heidän toimintaansa erityisten Euroopan unionin ohjelmien avulla. Odotan, että komissio esittää lähiaikoina vihreän kirjan, johon sisältyy laajoja toimenpiteitä kulttuurin alalla mukaan lukien aluetasoa koskeva keskeinen kysymys. Hyvät kollegat, haluaisin lopuksi kiinnittää huomion aloitteeseen vuoden 2013 julistamisesta naapurivaltioiden kielten oppimisen teemavuodeksi. Alueellisen yhteistyön aktiivista kehittämistä haittaa Euroopassa usein naapurivaltioiden ja -alueiden kielen ja kulttuurin taitojen puutetta koskevat ongelmat sekä kyvyttömyys kommunikoida kunnollisesti. Lähinaapurin kielen oppiminen voi lisätä huomattavasti keskinäistä ymmärrystä ja viestintää ja siten voidaan vahvistaa kulttuurista ja taloudellista yhteistyötä sekä lujittaa koko Euroopan yhteisöä.
costep_2009-04-21_17_29	Arvoisa puhemies, yhtenäisten energiamarkkinoiden luomisen kaltaisen yrityksen onnistumista varten yhteiset ja koordinoidut investoinnit energiainfrastruktuuriin ovat olennaisia. Tärkein tehtävä on lisätä eurooppalaisten voimaloiden tuotantokapasiteettia ja kehittää rajatylittävä verkko. Samalla olisi pidettävä mielessä ympäristön etu ja ilmasto- ja energiapaketin suuntaviivat. Toinen EU:n energiamarkkinoiden yhtenäistämisen myötä esiin nouseva haaste on kysymys EU:n ulkopuolisten energialähteiden toimitusvarmuuden takaamisesta. Talouteen ja turvallisuuteen liittyvistä syistä on välttämätöntä pyrkiä monipuolistamaan tarjontaa ja lisäämään ponnisteluja eurooppalaisen energiajärjestelmän kehittämiseksi. Lopuksi, on olemassa pelko siitä, että energiamarkkinoiden täydellinen avaaminen kilpailulle voi olla uhka EU:n köyhimmille ihmisille, jotka eivät usein pysty maksamaan laskujaan säännöllisesti. Sen osalta kannattaa harkita mahdollisia vaihtoehtoja, joilla taataan, että kyseisten ihmisten sähkön saantia ei katkaista.
costep_2009-05-05_10_22	Arvoisa puhemies, köyhyysriski koskee 16 prosenttia unionin kansalaisista. Kriisi aiheuttaa monia joukkoirtisanomisia. Työn puute on ankaran köyhyyden tärkein syy. Köyhyys edistää sosiaalista syrjäytymistä ja rajoittaa koulutuksen ja terveydenhoidon saatavuutta. Talouskriisistä huolimatta haluamme säilyttää Euroopan sosiaaliset mallit, joilla edistetään sosiaalista yhteenkuuluvuutta ja solidaarisuutta, ja tämä sisältää köyhyyden torjunnan. Taloudellisella riippumattomuudella taataan ihmisarvo. Siksi on niin tärkeää suojella työpaikkoja ja tuloja ja myös parantaa ammatillista pätevyyttä, mikä lisää liikkuvuutta työmarkkinoilla. Yksi asia, jonka ansiosta tunnemme, että voimme todella hallita omaa elämäämme, on kyky osallistua päätöksentekoon. Siksi on olennaisen tärkeää kunnioitta työmarkkinaosapuolten mielipiteitä, työmarkkinaosapuolten välistä vuoropuhelua koskevaa prosessia, ryhmäsopimuksia ja työmarkkinaosapuolten välistä sovittelua. Meidän pitäisi tehdä yhteistyötä varmistaaksemme, että on olemassa sellaiset olosuhteet, joiden ansioista ihmiset voivat ansaita tarpeeksi osallistuakseen yhteiskuntaelämään ja elättääkseen perheensä, erityisesti, jos heillä on monta lasta. Meidän pitäisi myös puuttua syrjintään työmarkkinoilla erityisesti, jos se koskee vammaisia ihmisiä. Poliitikot voitaisiin asettaa syytteeseen siitä, että kriisin aikana on käytetty tuskin kolmea prosenttia Euroopan globalisaatiorahastosta käytettävissä olevista rahoista. Onnittelen esittelijöitä.
costep_2009-11-11_17_12	Arvoisa puhemies, palveluista sisämarkkinoilla annetun direktiivin asianmukainen täytäntöönpano on tärkeää sekä kyseisillä markkinoilla toimiville eurooppalaisille yrittäjille että kuluttajille. Palveludirektiivi on hyvä esimerkki. Sen täytäntöönpanolle on annettu aikaa kolme vuotta. Se on pitkä aika, mutta siltikään kaikki maat eivät onnistu saattamaan direktiiviä osaksi kansallista lainsäädäntöään kolmessa vuodessa. Tämä esimerkki osoittaa mitä selvimmin, että jäsenvaltioiden ja EU:n toimielinten välistä ihanteellista yhteistyötä tarvitaan, jotta saattaminen osaksi kansallista lainsäädäntöä saadaan ajoissa aikaan kaikissa jäsenvaltioissa. Se on todellakin suunta, joka on omaksuttu komission tämän vuoden kesäkuussa antamissa suosituksissa sisämarkkinoiden toiminnan parantamista koskevista keinoista. Minun mielestäni täytäntöönpanoprosessissa on välttämätöntä edetä hieman pidemmälle. Siksi teen sisämarkkinoiden tuloksia koskevassa mietinnössä aloitteen sisämarkkinoita koskevan foorumin järjestämisestä. Foorumi kokoaisi yhteen EU:n toimielinten, jäsenvaltioiden ja muiden asianomaisten ryhmien edustajat ja sen tavoitteena olisi saada aikaan yksiselitteisempi sitoutuminen saattamiseen osaksi kansallista lainsäädäntöä, jotta voisimme soveltaa ja panna täytäntöön sisämarkkinoita koskevaa lainsäädäntöä, mukaan luettuna tämä äärimmäisen tärkeä direktiivi. Haluaisin, että foorumi olisi paikka, jossa voitaisiin vaihtaa jäsenvaltioiden ja EU:n toimielinten kokemuksia osaksi kansallista lainsäädäntöä saattamisen alalla. Haluaisin, että foorumissa kiinnitettäisiin yhteiskunnan huomio sisämarkkinoita koskeviin kysymyksiin. Meidän on lisättävä kansalaistemme kiinnostusta markkinoiden toimintaan ja markkinoiden vastuuseen. Sitten olemme saavuttaneet täydellisen menestyksen. Niiden palveludirektiivin saattamista osaksi kansallista lainsäädäntöä koskevien ongelmien osalta, joista kuulimme hetki sitten, haluaisin kysyä, ovatko jäsenvaltiot pyrkineet tekemään yhteistyötä komission kanssa ja voidaanko sanoa, ovatko ne onnistuneet täytäntöönpanoprosessia soveltamaan komission suosituksia. Jatkaako komissio uusien ratkaisujen etsimistä? Käyttääkö se hyväkseen kaikki tilaisuudet ja keinot saadakseen liikkeelle erityisesti ne maat, joilla on ongelmia saattamisessa osaksi kansallista lainsäädäntöä ja tukeakseen niitä? Onko tästä asiasta mitään uusia ajatuksia?
costep_2009-11-25_13_22	Arvoisa puhemies, viime vuosina naisiin kohdistuvan väkivallan torjumista tukevien aloitteiden määrä on moninkertaistunut. Valitettavasti tämä ilmiö on edelleen olemassa Euroopassa naisten ikään, koulutukseen tai sosiaaliseen asemaan katsomatta. Sen vuoksi meidän on edelleen korostettava, että naisiin kohdistuva väkivalta ei ole luonnollista eikä väistämätöntä. Naisiin kohdistuva väkivalta on kaikkialla maailmassa aivan yksinkertaisesti rikos ja rikkomus oikeutta elämään, ihmisarvoa, turvallisuutta sekä fyysistä ja henkistä loukkaamattomuutta vastaan. Väkivallasta puhuminen ei ole vain naisten esittämistä uhreina, vaan siinä on ennen kaikkea tarpeen tuomita itse väkivallanteko ja sen tekijä, joka ei saa selvitä ilman rangaistusta. Tarvitsemme naisten ja miesten pitkän aikavälin valistusta, jolla poistetaan stereotyyppejä ja saadaan kaikki ymmärtämään, että tätä ilmiötä vastaan on taisteltava.
costep_2010-01-20_5_39	Espanjan puheenjohtajakausi osuu jälleen kerran tärkeään ajankohtaan. Kahdeksan vuotta sitten, vuoden 2002 alkupuolella, Espanjan oli kohdattava haaste, joka koski euron käyttöönottoa yhteisenä valuuttana. Nyt puheenjohtajavaltio Espanjalla on edessään yhtä suuri tehtävä: sen on pantava Lissabonin sopimuksen määräykset täytäntöön. EU:n puheenjohtajana toimivan jäsenvaltion sekä Eurooppa-neuvoston puheenjohtajan välisellä toimivallanjaolla on suuri merkitys. Päätös asettaa etusijalle ulkopolitiikka, joka vahvistaa unionin asemaa kansainvälisissä yhteyksissä, ansaitsee tukemme. Pystyykö vasta nimetty ulkoasioiden ja turvallisuuspolitiikan korkea edustaja kuitenkaan tähän? Asiaan liittyvät pelot juontavat juurensa paitsi Catherine Ashtonin lausunnoista ja menneisyydestä myös hänen ensimmäisistä toimistaan hänen ryhdyttyään hoitamaan tehtävää. En usko, että meidän tarvitsee vakuuttaa ketään siitä, että meidän on edelleen torjuttava kriisiä ja sen taloudellisia ja sosiaalisia haittavaikutuksia. Tällaiset toimet ovat erityisesti Espanjan edun mukaisia, sillä taantuma on vaikuttanut siihen poikkeuksellisen voimakkaasti. Miten voimme palata tilanteeseen, jossa sekä suuret että pienet jäsenvaltiot noudattavat vakaus- ja kasvusopimuksen kriteerejä? Miten kriisin torjuntaa pitäisi koordinoida EU:ssa ja maailmassa? Lissabonin sopimuksen määräykset tuovat mukanaan ylimääräisen haasteen, joka koskee puheenjohtajakolmikon keskinäisen yhteistyön järjestämistä. Espanjan on sovitettava työnsä yhteen Belgian ja Unkarin työn kanssa. Työn jatkuvuuden säilyttämiseksi on erityisen tärkeää turvata saumaton siirtyminen puheenjohtajakaudesta toiseen. Toivotan puheenjohtajavaltio Espanjalle menestystä.
costep_2010-02-10_10_291	Turkki on toteuttanut paljon toimia Kööpenhaminan kriteerien täyttämiseksi. Erityisen merkittävästi on edistytty markkinatalouden standardien noudattamisessa. Kuitenkin kun puhutaan muutoksista politiikan, demokratian tai ihmisoikeuksien alalla, lainsäädännön laatimisessa on tapahtunut merkittävää edistystä, mutta sen täytäntöönpano ei ole toteutunut yhtä hyvin. Tähänkin on suhtauduttava ymmärtäväisesti, sillä asia edellyttää sosiaalisen tietoisuuden muuttamista, joka tapahtuu hitaasti. Euroopan ihmisoikeuksia, naisten oikeuksia sekä vankien, kansallisten vähemmistöjen ja uskonnollisten vähemmistöjen kohtelua koskevat standardit on kuitenkin täytettävä. Jotkut Turkin liittymisen vastustajat perustavat näkemyksensä täysin asiasisällön ulkopuolisiin syihin ja jotkut pelkoon siitä, että Turkki saa suurena maana paljon vaikutusvaltaa EU:n päätöksiin, sillä Lissabonin sopimuksen mukaan kunkin jäsenvaltion äänestysvalta riippuu sen asukasmäärästä. Turkin jäsenyys rasittaa varmasti EU:n budjettia, mutta on kuitenkin muistettava, että kyseessä ovat suuret ja EU:lle tärkeät markkinat. Turkki on merkittävä Naton jäsen sekä Yhdysvaltojen ja useiden EU:n jäsenvaltioiden tärkeä kumppani. Se on myös alue, jonka kautta voitaisiin kuljettaa energialähteitä Eurooppaan. Meidän tulee myös muistaa, että Turkki voisi toimia uskontojen välisen vuoropuhelun sekä kulttuurisen ja jopa makroalueellisen vuoropuhelun yhteyskohtana. Turkin mukanaolo unionissa saattaisi auttaa sen laajan ja tärkeän alueen vakauttamisessa. Turkin on ymmärrettävä, ettei se voi muuttaa menneisyyttään. Virheet on hyväksyttävä. Siten on helpompaa elää naapurimaiden kanssa ja rakentaa hyviä suhteita niihin.
costep_2010-02-24_19_34	Kannatan täysin jäsen Svenssonin sukupuolten tasa-arvo-ongelmaa käsittelevää työtä, ja olen samaa mieltä siitä, että hänen esiin ottamansa asiat vaikuttavat merkittävästi siihen prosessiin, jossa pyritään saavuttamaan yhtäläiset oikeudet naisille ja miehille. Toisaalta haluan huomauttaa, että monet naiset valitsevat tietoisesti ja vapaaehtoisesti kotona perheen puolesta työskentelemisen. Toisinaan heidät pakotetaan luopumaan urastaan odottamattomista syistä, esimerkiksi siksi, että heidän on hoidettava sairasta tai vammaista lasta. Tässä tilanteessa merkittävän ongelman muodostaa se, ettei näille naisille ole olemassa eläkeoikeuksia koskevia asianmukaisia ratkaisuja. Monissa maissa tähän asiaan ei ole tarjolla minkäänlaisia ratkaisuja, tai jos niitä on, ne eivät riitä takaamaan naisille kunnollista toimeentuloa. Tämän vuoksi on tärkeää, että sukupuolten tasa-arvoa koskevassa keskustelussa käsitellään myös kodista ja lastenhoidosta huolehtivien naisten oikeuksia etuuksiin.
costep_2010-02-25_4_9	Arvoisa puhemies, arvoisa komission jäsen Maria Damanaki, aluksi esitän vilpittömät kiitokseni Maria do Céu Patrão Nevesille hänen vaivannäöstään tämän mietinnön laatimisessa. Näin johdonmukaisen asiakirjan laatiminen edellyttää suurta määrätietoisuutta ja kompromissihalukkuutta. Mietintö on kuitenkin vasta perusta tulevan yhteisen kalastuspolitiikan kehittämiselle, joka edellyttää perusteellista jälleenrakennusta ja huomattavia muutoksia, jotta luonnonympäristöstä huolehtiminen voidaan sovittaa yhteen historiallisen kalastusperinteen kanssa. Kalastuspolitiikan on perustuttava alueellistamiseen, joka puolestaan perustuu eri alueilla vallitseviin olosuhteisiin. Tämä mahdollistaa kalastusalan esittämiin näkemyksiin ja tieteellisiin lausuntoihin perustuvan asianmukaisen arvioinnin, ja hyväksytty kompromissi takaa oikeudenmukaisen ja tasapuolisen kalastuksenhoidon. Uuden kalastuspolitiikan on piristettävä kalatalousalan kehitystä kriisin kouriin joutuneessa Euroopassa, mutta on myös välttämätöntä kiinnittää huomiota erityisesti Itämerellä harjoitettavaan teolliseen ryöstökalastukseen. Siellä terveellisestä ja arvokkaasta kalasta tehdään kalajauhoa siipi- ja nautakarjatilojen käyttöön, ja vastineeksi saadaan Kaukoidästä myrkyllistä huulisargia eurooppalaisten pöytiin. Tämä isku kohdistuu kestävään eurooppalaiseen rannikkokalastukseen - alaan, josta olisi kannettava erityistä huolta. Se osoittaa myös, että on välttämätöntä perustaa saaliita koskeva järkevä ja oikeudenmukainen järjestelmä helposti manipuloitavan kiintiöjärjestelmän tilalle. Näin taataan yhtäläiset mahdollisuudet kaikille kalastajille kaikissa Euroopan unionin jäsenvaltioissa. Euroopan konservatiivit ja reformistit kannattavat mietintöä siinä toivossa, että nykyinen järjestelmä muuttuu.
costep_2010-03-25_11_177	Kehitysyhteistyövaliokunnan mietinnössä maailmanlaajuisen rahoitus- ja talouskriisin vaikutuksista kehitysmaihin ja kehitysyhteistyöhön pannaan aivan oikein merkille, ettemme ole nähneet viimeisten kahden vuoden aikana vain yhtä kriisiä vaan kokonaisen sarjan toisiinsa liittyviä kriisejä. Tämän tilanteen ei pitäisi johtaa kehitysmaille annettavan kehitysavun leikkaamiseen vaan sen korottamiseen. Yhteisenä tavoitteena pitäisi olla se, että vuoteen 2010 mennessä bruttokansantuotteesta käytettäisiin kehitysapuun 0,56 prosenttia ja vuoteen 2015 mennessä 0,7 prosenttia. Väliaikaisen tuen lisäksi tarvitaan myös muita toimenpiteitä, joilla muutetaan globaalin taloushallinnon rakennetta. Kannatan siksi Pittsburghin G20-kokouksessa annettujen sitoumusten välitöntä täytäntöönpanoa. Nämä sitoumukset koskevat sitä, että Kansainvälisen valuuttarahaston kiintiöosuuksista siirretään vähintään viisi prosenttia nousevan talouden maille ja kehitysmaille ja että kehitysmaiden ja siirtymävaiheessa olevien maiden äänivaltaa Maailmanpankissa lisätään vähintään kolme prosenttia. Näiden toimenpiteiden pitäisi korreloida veroparatiisien lakkauttamiseen tähtäävien toimien kanssa. Myös niin sanottu Tobinin vero on rahoitusjärjestelmälle tärkeä ratkaisu, jonka käyttöönottoa kannattaisi harkita. Koska valiokunnan mietintö sisältää kaikki mainitsemani ehdotukset, päätin äänestää sen puolesta.
costep_2010-04-21_5_15	Arvoisa puhemies, Yhdysvallat on nykyisin maailman ainoa suurvalta. Se on ehdottomasti monipuolinen suurvalta - kulttuurin alalla, sotilaallisesti ja taloudellisesti. Olemme onnekkaita, kun tämä suurvalta on meille ystävällismielinen ja sen perusarvot ja lähtökohdat ovat samat, joiden varaan Euroopan unioni on rakennettu. Siksi meidän pitäisi arvostaa tätä ja tukea Yhdysvaltoja terrorismin torjunnan arvokkaassa tehtävässä, sillä Yhdysvallat suojeli varsinkin Länsi-Eurooppaa kommunismilta vuosikymmenien ajan. Ainoastaan Yhdysvaltojen ansiosta vapaa Eurooppa oli vapaa 40 vuoden ajan. Nykyisin Yhdysvallat antaa voimakasta tukea koko vapaalle maailmalle, jotta maailma säilyisi vapaana terrorismista. Vertailu Yhdysvalloissa ja Euroopan unionissa terrorismin torjuntaan käytettyjen toimien, rahoituksen ja teknologian välillä on kiusallinen Euroopan valtioille ja Euroopan unionille. Jos siis voimme tehdä jotakin auttaaksemme Yhdysvaltoja terrorismin torjunnassa - ja tämä on minun näkemykseni sopimuksesta - meidän ei pitäisi epäröidä. Meidän on tietenkin kunnioitettava niitä periaatteita, joista olemme keskustelleet, mutta siinä on nähdäkseni kyse neuvoston, komission ja parlamentin välisestä yhteistyöstä. Tänään meidän edellytetään osoittavan poliittista tahtoa tällaisen sopimuksen tekemiseen. Mielestäni täältä pitäisi löytyä tällaista poliittista tahtoa. Yhdysvaltojen pitäisi tehdä Euroopan unionin kanssa sopimus, joka on sekä myönteinen että perustuu kumppanuuteen.
costep_2010-05-05_22_10	Arvoisa puhemies, olemme tässä salissa ottaneet monesti esiin puolalaisvähemmistön syrjinnän Liettuassa, jossa siellä asuvat puolalaiset eivät saa kirjoittaa sukunimiään alkuperäistä kirjoitusasua käyttämällä, puolaa opetuskielenä käyttäviä koululuokkia suljetaan ja neuvostoaikana takavarikoitua maata ei ole palautettu laillisille omistajilleen vain siksi, että he ovat puolalaisia. Liettuan valtakunnallinen eettinen toimikunta rankaisi äskettäin Valdemar Tomaševskia, puolalaisvähemmistön johtajaa ja Euroopan parlamentin jäsentä siitä, että hän esitti - täällä, tässä salissa - puheenjohtaja Barrosolle kysymyksen vähemmistöjen oikeuksien kunnioittamista. Nämä skandaalimaiset toimenpiteet yltyvät. Monta päivää sitten Liettuan kielivirasto antoi lisää suuria sakkoja Salcininkain paikallisviranomaisen johtajalle kaksikielisten kylttien käyttämisestä. Alueen väestöstä puolalaisia on 80 prosenttia. Arvoisa puhemies, Euroopan parlamentin on korkea aika lopettaa nämä Liettuan hallituksen skandaalimaiset toimet. Ylpeilemme siitä, että ihmisoikeudet ovat unionin perusta. Se on heikko perusta, jos emme pysty valvomaan näitä oikeuksia jäsenvaltioissa.
costep_2010-05-18_13_48	Kun puhumme Euroopan unionin liittymisestä ihmisoikeuksien suojaamiseksi tehtyyn eurooppalaiseen yleissopimukseen, puhumme työstä, joka on ollut nyt käynnissä kymmenen vuotta, ja monista peloista, jotka koskevat muun muassa Euroopan unionin tuomioistuimen ja Euroopan ihmisoikeustuomioistuimen välistä kilpailua. Se johtaa varmasti ongelmiin tuomioistuimen oikeuskäytännön ja riippumattomuuden alalla. Mielestäni se, mitä olemme saaneet aikaan noiden kymmenen vuoden jälkeen, voi kuitenkin tarkoittaa kahden järjestelmän täydentävyyttä, joten ehkä meidän pitäisi luopua sellaisesta hierarkkisesta ajattelusta. Euroopan unionin tuomioistuin on kauan seurannut Strasbourgin ihmisoikeustuomioistuimen työtä ja päinvastoin. Nämä molemmat järjestelmät elävät rinnakkain, eikä niiden välillä ole kilpailua, joten ehkä nuo pelot ovat perusteettomia. Tarvitsemme liittymistä yleissopimukseen symboliikan takia, mutta ennen kaikkea tarvitsemme yleissopimusta, koska sillä täydennetään ihmisoikeuksien suojajärjestelmää Euroopan unionissa ja sillä annetaan enemmän uskottavuutta sen kansalaisten silmissä, koska he saavat suojaa Euroopan unionia ja sen toimielimiä vastaan eikä vain jäsenvaltioita vastaan, kuten tähän mennessä on ollut. Meidän pitäisi siis olla iloisia, että järjestelmää vahvistetaan. Tarvitsemme kuitenkin tiettyä lojaalisuutta, jotta emme heikennä järjestelmän uskottavuutta. Siksi ehdotamme, että jäsenvaltiot eivät syytä toisiaan EU:n lainsäädäntöön kuuluvista asioista käyttämällä yleissopimuksen tarjoamia mahdollisuuksia.
costep_2010-05-18_17_11	Meksikonlahden katastrofin tarjoama esimerkki pakottaa meidät miettimään huolellisesti Euroopan unionissa käynnissä olevia investointihankkeita. Puhun pohjoisesta kaasuputkesta, jota on rakennettu Euroopan parlamentin antamia suosituksia uhmaten. Kaasun lähde on Venäjän Stockman-kenttä Barentsinmerellä. Hankkeessa suunnitellaan, että ensimmäisessä vaiheessa porataan 24 miljardia kuutiometriä kaasua vuodessa, mutta myöhemmin se nostetaan 68 miljardiin. Tällaisen kaasumäärän saamiseksi on tehtävä monia porausreikiä hyvin lyhyessä ajassa. Ei ole mahdollista pysäyttää 148 000 tonnin kokoista metaanikaasuvirtaa, koska venttiileitä tai siirtoasemia ei ole. Putken vahingoittuminen ei missään nimessä tarkoita sen sulkemista. Kaasu jatkaa virtaamistaan, kunnes vika on korjattu, koska jos sen sisään pääsisi vettä, se rampauttaisi putken kokonaan. Kehotan siksi komissiota tekemään perusteellisen analyysin tällaisten rakennushankkeiden aiheuttamista vaaroista.
costep_2010-05-18_9_142	Annoin tukeni EU:n nuorisostrategialle täysin vakuuttuneena ja varmana siitä, että se menestyy. Se on yksi työn avainalueista kulttuuri- ja koulutusvaliokunnassa, jossa toimin. On välttämätöntä parantaa nuorten ihmisten tilannetta ja heidän mahdollisuuksiaan päästä koulutukseen ja ammattiin. Tässä suhteessa ovat tärkeitä kolme asiaa. 1. EU:n alueen nuoret, myös puolalaiset nuoret, hyödyntävät paljon EU:n ohjelmia, esimerkiksi Comenius-, Erasmus- ja Leonardo da Vinci -ohjelmaa. Siksi on hyvin tärkeää kasvattaa näiden ohjelmien rahoitusta ja tunnustaa ne monivuotisen EU:n nuorisostrategian kehittämisen perustaksi. Tulevaisuudessa näiden ohjelmien rahoitusta olisi lisättävä. Satsaus nuorten ihmisten koulutukseen on parasta mahdollista EU:n määrärahojen käyttöä. Kehotan myös parantamaan Erasmus Mundus -ohjelmaa ja panemaan sen kaikilta osin täytäntöön. 2. Sosialistina korostan myös sitä, että nuorille on luotava yhtäläiset mahdollisuudet osallistua koulutukseen. On olennaisen tärkeää antaa taloudellista tukea niille, joilla ei ole varaa saattaa loppuun korkea-asteen koulutusta. On myös tärkeää auttaa nuoria helpottamalla heidän pääsyään työmarkkinoille. 3. Lissabonin sopimuksen voimaantulon vuoksi haluaisin kiinnittää huomion strategian täytäntöönpanoa koskeviin jäsenvaltioiden velvollisuuksiin, joihin kuuluvat nuorten kannustaminen politiikkaan, erityishuomion kiinnittämisen nuoriin urheilijoihin ja perusoikeuskirjan oikeudellinen täytäntöönpano.
costep_2010-05-19_3_85	Puolan kulttuuriasioista ja kansallisesta perinnöstä vastaava ministeri Bogdan Zdrojewski on todennut, että kulttuuri olisi syytä sisällyttää Eurooppa 2020 -strategiaan. Ministerin argumentti on kieltämättä vakuuttava. Hän haluaa painottaa tarvetta hyödyntää täysipainoisesti kulttuuripotentiaalia ja luovia toimialoja eli Euroopan älyllistä ja sosiaalista pääomaa. Luovista toimialoista on mahdollista tehdä Euroopan kilpailuvaltti. Eurooppa 2020 -strategiasta keskusteltiin kulttuuriministerien epävirallisessa kokouksessa tämän vuoden maaliskuussa. Neuvoston espanjalainen puheenjohtaja kehotti keskustelujen päätteeksi neuvostoa tunnustaman Euroopan luova potentiaali ja hyödyntämään sitä Eurooppa 2020 -strategiaan sisältyvien kulttuurin ja muiden siihen liittyvien toimialojen kautta. Jäsenvaltioita ja komissiota puolestaan kehotettiin ponnistelemaan omilla toimivalta-alueillaan näiden tavoitteiden saavuttamiseksi innovaatioita, kilpailukykyä, digitaalistrategiaa ja sosiaalista osallisuutta koskevien aloitteiden avulla. Toivon, että nämä vetoomukset otetaan huomioon ja pannaan täytäntöön.
costep_2010-10-20_7_167	Väestö ikääntyy ja Euroopan talouden on vastattava ongelmiin, joten meidän on käytettävä kaikki mahdollisuudet hyväksemme, jotta voimme kannustaa naisia saamaan lapsia ja jotta helpotamme heidän paluutaan työhön. Monet naiset ovat arvostettuja asiantuntijoita omilla aloillaan, ja Euroopan talous ei voi selvitä ilman tämän korkeasti koulutetun työvoiman tarjoamia palveluita. Tilanne on sama, kun kyseessä ovat maaseudulla asuvat ja työskentelevät naiset. He eivät monesti saa varsinaista äitiysvapaata vaan heidän on palattava mahdollisimman nopeasti työhön. Tämä asettaa heidän terveytensä ja lapsensa vaaraan. Sen vuoksi heillä pitäisi olla samat oikeudet kuin maatalousalan ulkopuolella työskentelevillä naisilla.
costep_2010-11-10_14_25	Arvoisa puhemies, yksi yhteistyön perusperiaatteista Euroopan unionissa on ihmisten liikkumisen vapaus. Uudistettu unioni on kansainvälisen oikeuden nojalla tunnustettu yksikkö, ja sellaisena se pyrkii kaikkien kansalaisten yhdenvertaiseen kohteluun, joka sisältää vapauden matkustaa kaikkialla maailmassa. Tulevaa Euroopan unionin ja Yhdysvaltojen huippukokousta odotettaessa on toistettava, että 27 jäsenvaltiosta neljään, myös Puolaan, sovelletaan edelleen rajoittavaa viisumijärjestelmää. EU:n jäsenvaltioiden yhdenvertaisesta kohtelusta viisumivapausohjelmassa olisi tehtävä huippukokouksen painopisteala. Se on ensimmäinen koe Eurooppa-neuvoston puheenjohtajan Van Rompuyn tehokkuudelle. Meille selviää myös pian, suhtaudutaanko keskusteluihin presidentti Barack Obaman kanssa erityisen vuoropuhelun alkuna vai osoittautuvatko ne kohteliaisuuskokoukseksi Naton huippukokouksen lähestyessä. Vahvan linjan omaksuminen viisumikysymyksessä osoittaa, suhtautuuko Yhdysvallat unioniin vakavasti kansainvälisen oikeuden nojalla tunnustettuna yksikkönä.
costep_2010-11-24_9_201	Tuin Euroopan parlamentin väärentämisenvastaista kauppasopimusta (ACTA-sopimusta) koskevaa päätöslauselmaesitystä, koska minusta on tarpeen vahvistaa teollis- ja tekijänoikeuksien noudattamisen valvontaa koskevat yhteiset periaatteet. Tuotteiden väärentämistä ja muiden henkilöiden teollis- ja tekijänoikeuksien luvatonta käyttöä koskeva ongelma on edelleen yleinen. Se on erityisen vaikea aineettoman omaisuuden, kuten musiikki- ja kaunokirjallisuusteosten tekijänoikeuksien ja patenttien tapauksessa. ACTA-sopimus on asianmukainen väline sellaisen yhteisen oikeusalan järjestelmän käyttöönottamiseksi, jonka tavoitteena on väärentämisen ja laittoman valmistamisen torjunta.
costep_2010-12-15_17_15	Arvoisa puhemies, Nato nousi todellakin Lissabonin huippukokouksen jälkeen vahvempana. Tarkistuksen jälkeen 5 artikla ei enää sulje pois mahdollisuutta puolustautua ballististen ohjusten hyökkäyksiltä. Uuden strategian mukaiset säännökset on nyt pantava täytäntöön. Transatlanttista ohjuspuolustusjärjestelmää koskevaa toimintasuunnitelmaa on täydennettävä viimeistään vuoden 2011 puolivälissä. Tämä vaatii rahaa, myös Naton eurooppalaisilta kumppaneilta. Se, että Venäjä allekirjoittaa uuden START-sopimuksen, ei saa tarkoittaa, että Naton ohjustorjuntajärjestelmän rakentamista joudutaan rajoittamaan. Tämän alan yhteistyö Venäjän kanssa ei saa myöskään merkitä Keski-Euroopan puolustuksen heikentämistä.
costep_2010-12-16_4_17	Arvoisa puhemies, puheena olevassa päätöslauselmassa sanotaan varsin selvästi, ettei poikkeuksia sallita. Euroopan komission on valmisteltava välineitä lain noudattamisen valvomiseksi ja vaatimusten vastaisesta tuotannosta rankaisemiseksi. Mitään ei valitettavasti seuraa myöskään päätöslauselman johdanto-osan toteamuksesta, että joillakin tuottajilla on ollut 12 vuotta aikaa sopeutua, mutta toisilla kahdeksan tai vain viisi vuotta. Lisäisin vielä, että tuottajat, joille annettiin vähiten aikaa sopeutumiseen, vastasivat vanhojen EU:n jäsenvaltioiden kollegoidensa sopeuttamisponnisteluista ostamalla heidän varustelemattomat häkkinsä tietämättöminä itselleen aiheuttamista ongelmista. Asiantuntijat ovat löytäneet näyttöä siitä, että pöytämunien kysyntä Euroopan unionissa ylittää tarjonnan munivia kanoja koskevan direktiivin täytäntöönpanon jälkeen, mikä tietää käytännössä sellaisten munien tuontia kolmansista maista, jotka on tuotettu häkeissä, joita ei taatusti ole mukautettu. Kehotan täten komissiota arvioimaan 1. tammikuuta 2012 voimaan tulevan tavanomaisten häkkien kiellon säilyttämisen toteuttamiskelpoisuutta sekä kartoittamaan ratkaisuja ja selvästi määriteltyjä kriteerejä tuottajille, jotka eivät ole saattaneet uudistusprosessia päätökseen viimeistään 1. tammikuuta 2012, kuten ryhmäni tukemissa kahdessa tarkistuksessa viitataan. Päätöslauselman laatijoiden mukaan keskeisin peruste päätöslauselman hyväksymisen puolesta on se - jos ei oteta huomioon eläinten hyvinvointia ja kilpailukykyä - että mukautusten tekemisen mahdollistava siirtymäjakso oli hyvin tiedossa ja direktiivillä vahvistettu ja ettei määräaikaa voida muuttaa. Toivon, että jäsenvaltiot, jotka hyväksyvät nämä perustelut ja äänestävät päätöslauselman puolesta, olisivat yhtä päättäväisiä ja yksimielisiä äänestettäessä sen puolesta, ettei siirtymäjaksoa jatketa vuoden 2013 jälkeen suorien tukien eriyttämiseksi Euroopan unionissa, koska siirtymäjaksoa koskeva vuoden 2013 määräaika on vahvistettu perussopimuksessa. Se on näin vahvistettu, eikä sitä pidä mielestäni muuttaa.
costep_2010-12-16_4_27	Arvoisa puhemies, maataloustuottajien on mukauduttava vuonna 1999 annettuun direktiiviin, siitä ei voi olla epäilystäkään. Ymmärrämme niitä maataloustuottajia, jotka ovat jo investoineet rahaa häkkien nykyaikaistamiseen. Kyse ei ole siitä, että joillekin tuottajille olisi annettu enemmän aikaa kuin toisille, kuten eräs edellisistä puhujista väitti, vaan että kaikille annetaan yhtä paljon aikaa heille asetettujen vaatimusten sekä normien täyttämiseksi. Ilmaisuilla, kuten lainvastainen tuotanto ja kuluttajavalvonta, on myönteinen kaiku, mutta haluaisin tietää, miksi emme suojele yhtä päättäväisesti kuluttajia maahantuoduilta munilta, jotka on tuotettu oloissa, jotka eivät täytä EU:ssa käyttöön otettuja vaatimuksia. Pyrin aina ymmärtämään yksittäisten maiden maataloustuottajaryhmien tilannetta ja kannatan heitä tukevia ratkaisuja, koska tiedän, että tämän ammattiryhmän tulonhankkimistilanne on poikkeuksellisen vaikea. On harmillista, etteivät kaikki täällä parlamentissa ole samaa mieltä.
costep_2011-01-17_18_38	Olen hyvin tyytyväinen siihen, että Euroopan parlamentti käsittelee tänään adoptiokysymystä, koska tämä on minulle hyvin tärkeä asia. Perusoikeuskirjan ja Euroopan unionista tehdyn sopimuksen 3 artiklan lapsia koskevat maininnat mahdollistavat meille tämän kysymyksen esilleottamisen, ja ne myös velvoittavat meidät siihen. Kansainvälinen adoptio voi merkitä tilaisuutta normaaliin elämään ja onnelliseen perheeseen monille hylätyille lapsille, jotka eivät ikänsä tai terveytensä vuoksi voi päästä adoptioon omassa maassaan. Euroopassa on tätä nykyä sellainen tilanne, että maissa, joissa abortti on sallittu ja laajasti saatavissa, ei ole paljon adoptoitavissa olevia lapsia, kun taas toisissa maissa on paljon tällaisia lapsia, ja heistä nuorimpia lukuun ottamatta heillä ei ole mitään mahdollisuutta löytää omaa perhettä. Lisäksi on kasvava määrä pareja, joille omien lasten saanti on vaikeaa tai joilla on hedelmällisyysongelmia, joita ei voida hoitaa. Siten olen hyvin innoissani Euroopan komission työstä tällä alalla. Jäsenvaltioiden pitäisi päästä sopimukseen menetelmien yksinkertaistamisesta, niin etteivät ne olisi liian monimutkaisia tai pitkällisiä. Me emme saa kuitenkaan unohtaa ottaa käyttöön suojelu- ja valvontajärjestelmiä, joilla lapsikauppa ehkäistään.
costep_2011-01-19_7_101	Direktiivi potilaiden oikeuksien soveltamisesta rajatylittävässä terveydenhuollossa on EU:n kansalaisille äärimmäisen tärkeä asiakirja, ja siksi olen seurannut asiaa koskevaa työtä hyvin tarkasti. Voin tyytyväisenä todeta, että direktiivi antaa potilaille oikeuden valita sen paikan, jossa terveydenhuoltoa tarjotaan, vahvistaen näin sisämarkkinoita, mikä on työni tärkein tavoite täällä Euroopan parlamentissa. Tämä tarkoittaa myös sitä, että direktiivi sisältää muutoksia, joissa otetaan huomioon kansalaisten vapaus matkustaa ja tehdä työtä missä tahansa EU:n jäsenvaltiossa. Tässä direktiivissä, jota voitaisiin kutsua terveydenhuollon Schengen-sopimukseksi, käsitellään muun muassa reseptien keskinäistä tunnustamista ja alkuperämaahan perustuvan potilaiden syrjinnän lopettamista sekä poistetaan tarve lisävakuutukseen ulkomailla. Väärennettyjä lääkkeitä koskeva ongelma on toinen hyvin tärkeä kysymys sisämarkkinoiden näkökulmasta. Direktiivissä painotetaan, että nämä lääkkeet muodostavat vakavan ongelma etenkin rajatylittävän terveydenhuollon alalla, ja sama koskee hoitoturismia. Direktiivissä ongelma pyritään ratkaisemaan varmistamalla, että hoidon kustannukset korvataan kotimaassa taattuun enimmäismäärään saakka, tai jos hoidon tai toimenpiteen hinta alittaa tämän summan, korvataan todelliset kustannukset. Esitetyt ratkaisut auttavat parantamaan potilaiden tilannetta Euroopan unionissa ja vahvistavat sisämarkkinoita, ja tämän vuoksi äänestin direktiivin hyväksymisen puolesta.
costep_2011-03-09_11_41	Arvoisa puhemies, tämä päätöslauselma, joka on reaalitaloutta koskevan keskustelun tulos, ansaitsee mitä suurimman tuen. Viimeksi kuluneelle ajanjaksolle on ollut tunnusomaista ennen kaikkea haaste, jonka globalisaatio on esittänyt Euroopan unionin teollisuuspolitiikalle ja Euroopan reaalituotannolle. Miten erityisesti uusien työpaikkojen luomista ja teollisuuspolitiikan avulla tuotannon muualle siirtämisen torjumista koskevat Eurooppa 2020 -strategian tavoitteet voidaan saavuttaa on perustavanlaatuinen kysymys, jota käsiteltiin päätöslauselman aihetta koskeneen keskustelun aikana. Kysymykseen, onko Euroopan menetettävä perinteiset teollisuudenalat, voidaan vastata, että niin ei tarvitse tapahtua. Se myös osoitettiin pieniä ja keskisuuria yrityksiä käsitelleessä keskustelussa, joka käytiin edellisen istuntojakson aikana. Muun muassa raaka-aineiden saatavuus on vakava haaste, sähköntuotantoon käytettävät raaka-aineet mukaan lukien. Meidän on kiinnitettävä paljon huomiota innovaatioihin ja tieteellisen tutkimuksen tulosten hyödyntämiseen teollisuudessa. On myös tärkeää hyödyntää synergiaa, joka vallitsee Euroopan unionin politiikan eri alojen välillä, esimerkiksi teollisuus- ja maatalouspolitiikan ja kauppapolitiikan välillä. Kiitos.
costep_2011-06-08_13_18	Arvoisa puhemies, Euroopan unionin ja Venäjän välinen kumppanuus tuo mukanaan vastuuta, myös kolmansia maita kohtaan. Haluan kiinnittää komission jäsenen huomion siihen päätöslauselman kappaleeseen, jossa Venäjää kehotetaan olemaan käyttämättä energiavarojen saatavuutta välineenä, jolla vaikutetaan naapureiden poliittisiin toimiin. Näin tapahtui Ukrainan tapauksessa, kun Venäjän pääministeri Putin totesi täysin avoimesti viime tapaamisessaan Ukrainan pääministeri Azarovin kanssa, että Venäjä tarjoaisi Ukrainalle alempia hintoja ja neuvottelisi uudelleen kaasusopimuksesta vain siinä tapauksessa, että Ukraina liittyy tulliliittoon Venäjän, Valko-Venäjän ja Kazakstanin kanssa. Tämä merkitsisi sen Eurooppaan tähtäävien suunnitelmien ja pyrkimysten hylkäämistä. Se on sanalla sanoen kiristystä. Jos sopimusta ei neuvotella uudelleen, kaasun hinnat Venäjän ja Ukrainan rajalla saattavat nousta 500 euroon 1 000 kuutiometriltä. Ukraina maksaa jo nyt Euroopan korkeimpia hintoja venäläisestä kaasusta, vaikka se on kaikkein lähimpänä näitä kaasunlähteitä. Tilanne saattaa johtaa hyvin vakavaan taloudelliseen ja yhteiskunnalliseen kriisiin Ukrainassa. Haluaisin tehdä selväksi, että Euroopan unionilla on velvoitteita Ukrainaa kohtaan, kun otetaan huomioon, että neuvottelemme parhaillaan maan liittymisestä vapaakauppa-alueeseen tai sellaisen alueen luomisesta. Lisäksi se käynnistää lähitulevaisuudessa suhteet Euroopan unionin liittolaisena. Pyydän komissiota vaatimaan hyvin selvästi, että Venäjä keskeyttää kaikki tällaiset toimet ja lopettaa niiden käytön.
costep_2011-06-08_7_210	Koska Euroopan unioni on Kanadan toiseksi tärkein kauppakumppani ja Kanada on EU:n merkittävä kumppani suorien ulkomaisten investointien alalla, kannatin äänestyksessä päätöslauselmaesitystä EU:n ja Kanadan kauppasuhteista. Samalla painotan, että Puola on Keski- ja Itä-Euroopan maiden joukossa Kanadan merkittävin kauppakumppani ja sillä on yli kymmenen vuoden ajan ollut kahdenvälisen kaupan ylijäämä, joka on kasvanut vuosi vuodelta. Tämänpäiväinen äänestys on tärkeä edistysaskel, joka lupaa hyvää tulevaisuudelle.
costep_2011-06-23_14_517	Viime vuosi osoitti, että vakaus- ja kasvusopimus, jonka piti estää tehokkaasti jäsenvaltioita rikkomasta euroalueen makrotalouspolitiikkaa, ei ole ollut lievästi sanottuna kovinkaan suuri menestys. Tämä johtui pitkälti siitä, että jäsenvaltiot katsoivat selviävänsä rangaistuksitta, sillä järjestelmän seuraamuksia ei sovellettu automaattisesti. Ehdotetut toimenpiteet keskittyvät lähinnä yksittäisten jäsenvaltioiden finanssipolitiikan koordinoinnin tehostamiseen sekä kovempiin ja automaattisiin seuraamuksiin, joiden tarkoituksena on pakottaa jäsenvaltiot noudattamaan tiukempaa makrotaloudellista kuria.
costep_1997-05-28_8_6	Arvoisa puhemies, tiedämme, että työllisyyden ja talousarvion sosiaalipolitiikka ovat väistämättä sidoksissa verotukseen. Sekä veropetos että veronkierto, menetelmien monimutkaisuus, tiedonvälityksen puutteellisuus, verotuksen nouseminen työnvaikuttimien yläpuolelle, sekä rannikkoalueiden että lievemmin verotettujen alueiden kasvu, pääomien liikuttamisen esteet, jotka johtuvat eri tavalla määritellyistä keräiltävien materiaalien säännöistä ja verotusmaksuista - muun muassa tekijänoikeuskorvauksista ja säästämisestä - ovat ilman muuta verotuksellisen kilpailuilmiön pohjimmaisia syitä. Kaikkien meidän vaatimuksena on näiden ongelmien tehokas ratkaiseminen. Kaikki me, kuten minä, joiden mielestä yhtenäiset ja vapaat markkinat ovat oikein, vaadimme myös oikeudenmukaista, kohtuullista ja tasapuolista verotusta. Ajattelimme, että olisimme saaneet keskustelun kohteena olevasta mietinnöstä vastauksen kysymykseen, miten olisi mahdollista ylittää nämä vaikeudet. Olemme kuitenkin sitä mieltä, ettei aivan näin käynyt. Itse asiassa väitämme, että tässä yhteydessä Euroopan unionin sopimusta ei ole syvennetty. Se sisältää ratkaisuja, jotka käytäntöön sovellettaessa voivat ratkaista ongelmia, jotka ovat syntyneet kuluttavasta verotuksesta, josta yhteisön toimielimet eivät ole vielä tähänkään asti pystyneet pääsemään yli. Olemme keskustelemassa 220 artiklan säännön kahdenkeskisten sopimusten verotusta koskevan asiakokonaisuuden julkistamisesta. Kuten tiedämme, nämä sopimukset tuovat muutoksia kaikkiin tuloryhmiin, pyrkivät poistamaan kaksinkertaisen verotuksen, yhdistämään todelliset tulolähteet oleskelupaikkaan ja välttämään veronkierron. Sitä ei tehdä, kuten tiedämme, tutkimalla. Varsinkaan ei tutkita sopimusten tasapainoista käyttöönottoa ja soveltamista Euroopan unionin alueella. Kyselen itseltäni ja muilta näiden menetelmien kohentumisesta, aivan kuin kyselen yksimielisyyssäännön muuttamisesta verotuksessa, koska ne ovat vaihtoehtoja, joiden poliittisia ja käytännön seurauksia, joihin on viitattu, ei ole testattu. Tähän hetkeen asti yhteisön osinko-, yritysten keskittymispyrkimys- ja liiketoimintakulujen direktiivien kehittäminen ei ole edistynyt. Talletustilien satunnaiset korot ovat olleet jo vuosia politiikan labyrintissä. Tuomitsen testattujen ja epäonnistuneiden ehdotusten uudelleen esittämisen ja korjailun. Ne eivät ole minun mielestäni sopiva ratkaisu ongelmiin. Näissä oloissa tehokas yhteismarkkinoiden luominen, työttömyyden nujertaminen, yhteiskunnallisten olojen parantaminen ja vapaan liikkumisen esteiden poistaminen saavutetaan keskittyneellä politiikalla ja kannustamalla kahdenkeskisten verosopimusten solmimista. Kun on kyseessä, kuten nyt, verotuksen ylivalta, minun mielestäni tarvitaan muutosta ja yksimielisyyttä.
costep_1997-06-25_8_20	Arvoisa puhemies ja hyvät kollegat, pohjimmiltaan tietoyhteiskunnaksi kutsumamme yhteiskunta on seurausta teknologisesta vallankumouksesta, joka on toteutunut varsinkin tieto- ja viestintäteknologioiden alalla. Se on seurausta uusien teknologioiden, palveluiden ja uudistusten lähes uskomattoman nopeasta käyttöönotosta. Se on epäilemättä seurausta uusista ihmiskunnan valloituksista. Nämä valloitukset ovat kuitenkin nopeutuneet itsekkään etujen tavoittelun ja kaupankäynnin kiihdyttämisen vuoksi ja ne ovat sopineet niille, jotka tätä kehitystä nopeuttavat, ja niiden käytön tarkoitus on kaukana koko ihmiskunnan hyvinvoinnista. Kaikkea muuta kuin ihmiskunnan hyvinvointi on mielessä! Meitä huolestuttaa kovasti tämän kehityksen vaikutus jo ennestään huomattaviin yhteiskunnallisiin eroihin ja se, että se jopa voi kasvattaa näitä eroja. Todellisuudessa meistä vaikuttaa ilmiselvältä, sen perusteella, miten tietoyhteiskuntaa rakennetaan, että se pahentaa ja korostaa näitä eroja jakamalla ihmiset niihin, jotka pääsevät siihen käsiksi, ja niihin, jotka ovat siitä etäällä ja jotka ovat suljettuja pois siitä. Muutokset, jotka allekirjoitamme jäsen Boogerd-Quaakin mietintöön, yrittävät ilmentää tätä huolta, ja jos ne hyväksytään, äänestämme mietinnön puolesta aivan kuten myös jäsenten Hendrickin, Rübigin ja Ahlqvistin mietintöjen puolesta. Onnittelemme heitä kaikkia heidän toteuttamastaan työstä. Lopuksi, en voi enkä halua hiljentää hätähuutoa, joka kohdistuu vastaan uhkausta samastaa erityyppiset lukutaidottomat, jotka ovat tietoyhteiskunnan pohjasakkaa nyt kun sitä ollaan rakentamassa. On olemassa lukutaidottomia, jotka eivät ole koskaan oppineet ei lukemaan, ei kirjoittamaan eikä laskemaan, koska he ovat olleet pakotettuja elämään edellisellä vuosisadalla. Tällaisia lukutaidottomia yhteiskuntaluokkia on ollut jo vuosisatoja. Nämä lukutaidottomat ovat merkittävä osa monia ja kasvavia yhteiskuntaluokkia, jotka on karkotettu kauas uusien teknologioiden ulottuvilta. On olemassa lukutaidottomia, jotka unohtivat nopeasti luku- ja kirjoitustaidon, koska he oppivat vain klikkaamaan elektronisella hiirellä. He elävät tulevaisuuden maailmassa, tulevaisuudessa, jota odotan, mutta jota vastaan taistelen, jottei se vaan jakaisi ihmisiä nykyistäkin enemmän. Tulevaisuuden maailmalla on pohjana yhä laajempi sosiaaliluokkakirjo ääripäissään tietotekniikkatyöläiset ja toisessa tietotekniikan supermiehet, jotka eivät tunne Rimbaudia eivätkä välitä talouden kauhuista.
costep_1997-07-14_5_9	Arvoisa puhemies ja hyvät jäsenet, kuten te tiedätte, muutama päivä sitten komissaari Emma Bonino kertoi lehdistökonferenssissa, että on paljastunut tapauksia, joissa Yhdistyneestä kuningaskunnasta peräisin olevaa lihaa on viety maasta laittomasti. Mielestäni meillä on muutamia eri syitä keskustella tästä asiasta täysistunnossa. Ensinnäkin komissaarin tiedot olivat epätarkkoja ja vaillinaisia, ja se oli omiaan pahentamaan tiedolla spekulointia ja myös se aiheutti huolta kansan keskuudessa. Siispä Euroopan kuluttajansuojaliitto käsitteli asiaa. Toiseksi, komission tiedonanto tuli turhan myöhään, koska kaksi kuukautta ennen lehdistökonferenssia itse eläinlääkärien pysyvä komitea oli jo tiedottanut komissiolle paljastuksista. Kolmanneksi, komissaari antoi tietoa julkisille tiedotusvälineille epätäydellisesti ja hyvin yleisesti. Sitä paremmalla syyllä hänen täytyy tehdä se tämän parlamentin edessä. Täällä se tieto pitäisi antaa kokonaisena, jos mahdollista. Neljänneksi, juuri tämän tyyppiset tilanteet edistivät hullun lehmän kriisiä ja mahdollistivat ne mittasuhteet, jotka se sai. On tärkeää, ettemme toista menneisyyden virheitä ja että keskustelemme jo nyt tästä tilanteesta. Viidenneksi, olen sitä mieltä, että nämä tiedot, jotka komissaari Emma Bonino toi meidän mietittäväksemme, eivät kuulu BSE-taudin seurauksien valiokunnalle. Näillä asioilla ei ole tekemistä toistensa kanssa! Näistä syistä pyydän kaikkia jäseniä myöntymään pyyntöömme merkitä Yhdistyneestä kuningaskunnasta peräisin olevan lihan laitonta maahantuontia koskeva aihe torstain esityslistalle.
costep_1997-07-18_5_8	Arvoisa puhemies, arvoisa komissaari ja hyvät jäsenet, esittelijä Laperre-Verrierin, muiden jäsenten ja varsinkin jäsen Doris Packin, joka johti koko tätä prosessia, omaksuma kanta, jonka mukaan Sokrates-ohjelma tehdään riippuvaiseksi budjetista, oikeuttaa parlamentin sopimuksen kokonaan. Täytyy pitää mielessä kohtalokas mahdollinen vaikutus laajennuksen onnistumiseen; yhteistyö käynnistyi huonosti koulutuksen alalla. Yhteistyö alalla on välttämätöntä voidaksemme aloittaa yhteistyön muilla laajentuvilla aloilla. Me kaikki toivomme, että laajentuvien alojen yhteistyö onnistuisi hyvin. Ja jos yritys saada Sokrates-ohjelmalle vähintäänkin 100 miljoonaa ecua ei onnistu, laajentuminen KIE-maihin saanee aikaan enemmän huonoja vaikutteita kuin hyviä. Sanoin jo toissapäivänä tässä täysistunnossa, että neuvosto ei voi toisella kädellä muodostaa ohjelmia ja toisella kädellä ottaa pois keinoja. Tämän vuoksi en halua pitää kannastani kiinni tiukasti ja hyväksyisin pikemminkin korostaen, että Sokrates-ohjelman päämääriin luetaan mukaan kielten oppiminen, joka on keskeistä luodaksemme ymmärryksen viidentoista jäsenmaan ja jäsenmaakandidaattien välille. Kielten opettaminen ja yleisemmin todellinen eurooppalainen kielipolitiikka vaativat toimielinten huomion kiireisesti. Keskeisiä kysymyksiä ovat niin kulttuuri-identiteettien suojelu kuin valtioiden välisen kommunikoinnin vakiinnuttaminen. Eurooppalaisten toimielinten tehokkuutta ei voi jättää joidenkin maiden vapaaehtoisuuden hoiviin, koska ne voisivat joutua kiusaukseen muuttaa omat etunsa hankituiksi oikeuksiksi yhteisön poliittisen rakenteen puuttuessa. Toisaalta on välttämätöntä, että instanssien välillä on yhteistyötä, instanssien, joissa mietitään Euroopan kielipolitiikkaa sekä toimielinten sisäpuolella että toimielinten ulkopuolella. Toivon näkeväni kulttuurivaliokunnan käyttävän paikkansa kieliä koskevassa toimielinten välisessä työryhmässä, jonka puheenjohtajana on heidän edustajansa. Toivon vielä lopuksi, että Euroopan kielikarttakonferenssissa, joka on pian Luxemburgissa, voitaisiin nauttia kaikkien yhteisön aiheeseen liittyvien yleisohjeiden tuesta niin, että, arvoisa puhemies, meillä olisi pian eurooppalainen kielipolitiikka, joka perustuisi laajaan konsensukseen ja jämeriin tieteellisiin, poliittisiin ja käytännöllisiin kriteereihin.
costep_1997-11-05_5_17	Arvoisa puhemies, arvoisa komissaari, olen sitä mieltä, että kansainväliset suhteet eivät kaikesta huolimatta ole aina mikään viidakko. Tämä on toki vasta ensimmäinen mietintö, mutta haluan kertoa rouva Fraga Estévezille olevani siihen yleisesti tyytyväinen, vaikka siinä on useitakin kohtia, joista en ole yhtä mieltä hänen kanssaan. Kyseessä on kuitenkin ensimmäinen työ tästä aiheesta, ja Euroopan parlamentin on hyvä osallistua sen käsittelyyn, johtaa keskustelua ja pyrkiä tuomaan esille kantaansa keskusteltaessa yhteisestä kalastuspolitiikasta vuoden 2002 jälkeen. Kolme näkökohtaa kannattaa ottaa lähempään tarkasteluun. Ensimmäinen on kansainvälisten kalastussopimusten hallinnointi. Suhtaudun periaatteessa varauksellisesti yhteisen kalastuspolitiikan palauttamiseen kansalliselle tasolle. Tosiasiassa se, että kansainvälisistä kalastussopimuksista aiheutuvat kustannukset joudutaan taas maksamaan kunkin jäsenmaan talousarviosta, jolloin sopimuksista tehdään riippuvaisia kansallisista talousarvioista - vaikka ilmaantuviin esteisiin, vaikeuksiin ja sopimuksiin varauksella suhtautuvien asenteeseen löydettäisiinkin välittömästi ratkaisu - merkitsee nähdäkseni sitä, että komission vastuuseen tulee aukko yhteisen kalastuspolitiikan yhdellä avainalueella: kansainvälisissä kalastussopimuksissa. Tästä syystä toissijaisuusperiaatteen soveltaminen on rajoitettava yksityiselle alueelle, tuottajajärjestöihin, laivanvarustajien väliseen vuoropuheluun ja mahdollisesti myös alueiden tukemiseen, mutta kansainvälisten kalastussopimusten koko neuvotteluja ei pidä palauttaa kansalliselle tasolle. Siirryn toiseen näkökohtaan, joka on rakennepolitiikka (ja tässä yhteydessä me emme voi jättää huomiotta Agenda 2000 -asiakirjaa). Mielestäni Agenda 2000: ssa ei käsitellä riittävästi kalastusta, siinä erotetaan liian jyrkästi tavoitteet 1 ja 2 ja kannatetaan kehityspainotteisia tavoitteita, jolloin kalastus jää toisarvoiseen asemaan yhteisön tulevissa tukikehyksissä. Kolmas näkökohta on laivaston ja kalavarojen välinen tasapaino. Mielestäni laivaston kapasiteetin ja kalavarojen tasapainottaminen voidaan saada aikaiseksi muullakin tavalla kuin vähentämällä saaliiden määrää, vaikka se edistäisi monivuotisten ohjaussuunnitelmien käyttöönottoa ja niiden tavoitteiden toteutumista - korostan, tavoitteiden toteutumista. On kuitenkin painotettava, että kalastusmäärien rajoittaminen onnistuu myös vähentämällä kalastuspäiviä, valvomalla purettavia lasteja ja toteuttamalla teknisiä kalavarojen säilyttämis- ja suojelutoimenpiteitä. Lopuksi me kannatamme ympäristötekijöiden painottamista erityisesti varovaisen lähestymisen periaatteen osalta, joka mainittiin mietintöluonnoksessa, ja suhteellisen vakauttamisen periaatteen säilyttämistä. Sillä - päätän tähän - jos me emme tue kalastusta, tulevaisuudessa ei ole kalastajia, jotka voisivat keskustella yhteisestä kalastuspolitiikasta vuoden 2002 jälkeen.
costep_1997-12-16_7_17	Arvoisa puhemies, viides puiteohjelma merkitsee selvää edistysaskelta neljänteen verrattuna. Tässä ohjelmassa tiivistetään ensisijaiset tavoitteet ja määritellään ne siten, että huomioon otetaan myös tieteen ja yhteiskunnan välinen vuorovaikutus. Koska ohjelmassa esitetään lisäystä seuraavan viisivuotiskauden talousarvioon, siinä myös tunnustetaan tieteen keskeinen merkitys kansalaisten hyvinvoinnille, taloudelliselle kasvulle ja Euroopan kilpailukyvylle. Haluan kuitenkin tähdentää, että määrärahojen jaossa ensimmäisen toimintaohjelman liiallinen painottaminen huolestuttaa sellaisia maita kuin esimerkiksi Portugali. Minun maalleni kansainvälinen yhteistyö ja tulosten arviointi ovat yhä olennaisia. On luonnollista, että eri jäsenvaltioissa on erilaisia näkemyksiä. Sen osoittaa jo se, että viimeisimmässä tutkimusneuvoston kokouksessa oli vaikeuksia päästä yhteisymmärrykseen. Mutta ennen kaikkea näkemykset vaihtelevat toisaalta johtavien tiedemaiden ja toisaalta Portugalin kaltaisten maiden välillä, joille on ensiarvoisen tärkeää kiinnittää huomiota uusien tekniikoiden kehittämiseen ja siirtoon sekä nuorten ja varttuneiden tutkijoiden liikkuvuuteen, koska vain siten nämä maat voivat antaa oman panoksensa Euroopan tutkimuspolitiikan tehostamiseen. Tahtoisin kiinnittää huomiota kahteen näkökohtaan, jotka yritin saada mukaan puiteohjelmaa koskevaan mietintöluonnokseen. Toisen niistä tutkimusta käsittelevä valiokunta hyväksyi ja toisen se hylkäsi. Mietintöön hyväksytyn näkökohdan mukaan ensimmäisen toimintaohjelman olisi sisällettävä myös sosiaalistaloudellinen tutkimus. On tärkeää kehittää tutkimuksen sosiaalista ulottuvuutta, koska Eurooppa joutuu kohtaamaan yhä mutkikkaampia ongelmia, kuten rasismi, muukalaisviha, työttömyys, kestävä kehitys, bioetiikka ja kansanterveys. Toisen näkökohdan mukaan olisi kiireellisesti luotava voimakkaasti integroitu meritieteiden ja -tekniikoiden politiikka, joka avaisi tien todelliselle eurooppalaiselle valtameripolitiikalle. Valitettavasti en onnistunut saamaan tätä ehdotusta mukaan mietintöön. Lopuksi, herra puhemies, huomautan vielä, että valtameriä koskevat ehdotukseni, unionin liittyminen Yhdistyneiden kansakuntien merioikeusyleissopimukseen, hallitustenvälisen meritieteellisen komission toiminta sekä Lissabonin maailmannäyttely vuonna 98 luovat varmasti kaikki omalta osaltaan suotuisaa ilmastoa Euroopan valtameriviraston perustamiselle. Aika on siihen kypsä varmasti jo aivan lähitulevaisuudessa.
costep_1998-03-30_6_14	Arvoisa puhemies, tämä on toinen peräkkäinen täysistunto, jossa matkailulla on merkittävä osuus. Edellisessä käsiteltiin matkailua ja euroa tai päinvastoin, tässä taas matkailijoiden suojelua kuluttajina kollega Aparicio Sánchezin kiintoisan mietinnön pohjalta. Onnittelen kollegaa hänen laatimastaan mietinnöstä. Mielestäni on tärkeää ennen kaikkea korostaa, että tuo suojelu edellyttää matkailijoiden ja matkatoimistojen, matkanvälittäjien sekä liikennöitsijöiden välisten sopimusten tuntemista ja noudattamista. Tässä suhteessa esiintyy kestämättömiä - ja vältettävissä olevia - tilanteita, kuten esimerkiksi ne, joka liittyvät avoimen tiedonsaannin tarpeeseen hinnoista, voimassaolosta, muutoksista, matkatavaroiden sallitusta painosta ja niin edelleen. Lentoliikenteessä sellaiset tilanteet liittyvät myös kysymykseen toisten lentoyhtiöiden koneiden käyttämisestä: tässä liikennemuodossa, jossa turvallisuusongelmat ovat varsin arkaluonteisia, senkaltaisiin muutoksiin on kiinnitettävä erityistä huomiota, kuten toin esiin lentokuljetuksia ja yhtiöiden välisiä sopimuksia koskevassa lausunnossani. Myös paikkojen ylivaraamisen käytäntö vaatii, kuten esittelijä toteaa, toimenpiteitä kuljetusalan lisäksi myös hotellialalla. Haluaisin tässä lyhyessä puheenvuorossani tuoda esiin vielä kaksi näkökohtaa, jotka esittelijäkin mainitsee ja joita pidän keskeisinä: ensinnäkin maaseutumatkailu ansaitsee huomiota etenkin siksi, että sillä voi olla erittäin myönteisiä vaikutuksia reuna- alueille ja kaikkein syrjäisimmille alueille. Mielestäni on erittäin tärkeää kiinnittää huomiota kulttuuritietouteen, joka kuuluu olennaisena osana tähän matkailun lajiin. Toinen näkökohtani liittyy tietynlaiseen matkailuun, joka ajoittain, tiettyinä kausina, aiheuttaa valtaisan väenpaljouden, joka monin verroin ylittää tavanomaisten, luonteeltaan epäsäännöllisempien matkailijavirtojen aiheuttaman tungoksen. Tarkoitan uskonnollista matkailua, jonka vuoksi muutamille tuhansille asukkaille mitoitetun taajaman vuotuinen väestömäärä voi nousta yli viiden miljoonan. Tämä on tilanne Fátimassa, jossa sitä seuraa jatkuvia kaavoitukseen ja perussaneeraukseen liittyviä tarpeita. Tällainen matkailu vaatii aivan erityistä huomiota ja suojelua. Lopuksi vielä sana, jota ei voida jättää sanomatta tässä tilaisuudessa, jossa keskustellaan aiheesta matkailijoiden suojelu: matkailusta on kitkettävä pois eräitä äärimmäisen kielteisiä puolia, joiden takia yhteiskunnan on voitava suojautua tietynlaisilta matkailijoilta. Tarkoitan pedofiliaan liittyvää matkailua, jota ei voi oikeuttaa mikään ja jota ei voida vaieten sietää vain siksi, että se tuo valuuttaa.
costep_1998-09-17_7_60	Arvoisa puhemies, arvoisat jäsenet, jälleen kerran Etelä-Euroopan maissa ja erityisesti Portugalissa on kesän aikana riehunut useita suuria metsäpaloja. Ensimmäiseksi ilmaisemme luonnollisestikin surumme uhrien takia ja vetoamme yhteisön apuun. Sen lisäksi, että päätöslauselmassa pyydetään komissiota osoittamaan tarpeelliset määrärahat, parlamentin olisi myös aihetta harkita, olisiko mahdollisesti tarkoituksenmukaista perustaa kokonaan uusi budjettimääräraha katastrofien varalle. Olemme tietoisia siitä, että jotkin metsäpalot saavat alkunsa rikollisesta toiminnasta ja että myös pitkiä kuivuuskausia ja lämpöaaltoja aiheuttavat ilmastonmuutokset pahentavat metsäpaloja. Sen tähden on erittäin tärkeää kiinnittää enemmän huomiota niiden ehkäisyyn, ja olisikin toivottavaa, että Euroopan toimielimet tukisivat nykyistä enemmän metsäpalojen tehokasta torjuntaa. Tämä koskee esimerkiksi yhteisen maatalouspolitiikan vaihtoehtoja, joiden avulla tämänkaltaisten katastrofien ehkäisyä voidaan tehostaa, ja tämä koskee tarvetta luoda erityinen Euroopan metsästrategia, kuten parlamentti on esittänyt aina Thomasin mietinnön hyväksymisestä lähtien. Kaiken tämän takia olen yhdessä eräiden kollegoiden kanssa allekirjoittanut tämän tämän päätöslauselmaesityksen, jolle pyydämme parlamentin tukea.
costep_1999-02-09_5_11	Onnittelen komissiota aloitteesta ja kollega Caroline Jacksonia mietinnöstä. Niissä käsitellään ongelmaa, joka ei jätä ketään kylmäksi. Näissä erityisenä huolenaiheena on kaupunkiympäristön elämänlaatu, ja siksi on ymmärrettävää, että kaatopaikkojen ja asuin- ja virkistysalueiden välille vaaditaan vähimmäisetäisyyttä. Koska vaadittava etäisyys on ilmeisesti useita kilometrejä, kyseessä on mitä suurimmissa määrin ongelma, joka kuuluu hallituksille - näin ei tapahdu valitettavasti Portugalin hallituksen kohdalla -, eikä voida vakavasti väittää, että myrkyllisten jätteiden polttoon ei liity riskejä, koska silloin uhrattaisiin ihmisiä, joilla on oikeus terveyteensä ja elämäänsä. Castricumin mietintö A4-0025/99
costep_1999-02-10_15_16	Arvoisa puhemies, hyvät jäsenet, koska olen kotoisin banaaneja tuottavalta Euroopan unionin erittäin syrjäiseltä alueelta, haluan tuoda selkeästi esiin kiivaan vastalauseeni ja syvän närkästykseni Amerikan yhdysvaltojen toteuttamista vastatoimista banaanien tuontia koskevaan yhteisön järjestelmään liittyvässä uudessa kiistassa. Haluaisin nyt korostaa, että Euroopan banaaneja tuottavien alueiden joukossa on joitakin erittäin syrjäisiä saarialueita, joiden talouskehityksen taso on edelleenkin alhainen ja joissa banaanien tuotanto on ehkä ainoa tulonlähde monille tuhansille perheille. Mikäli unionin toimielimet olisivat taipuneet sen painostuksen edessä, jota Amerikan yhdysvaltain johtamat ja ohjaamat monikansalliset yhtiöt harjoittavat banaanimarkkinoilla tarkoituksenaan puolustaa yksinomaan omia intressejään, siitä olisi aiheutunut Madeiran autonomiselle hallintoalueelle lukemattomia taloudellisia, sosiaalisia ja ympäristövahinkoja. Näissä olosuhteissa on selkeästi puolustettava sitä, että Euroopan unionin ei tule tehdä myönnytyksiä huolimatta Yhdysvaltain käsiteltävänä olevia asiakokonaisuuksia kohtaan harjoittamasta painostuksesta. Unionin toimielinten tulisi toistaa eri kansainvälisissä yhteyksissä tiukka vastustuksensa yksipuolisia kaupallisia vastatoimia kohtaan. Yhdysvaltojen ilmoittamat vastatoimia koskevat rangaistukset ovat saaneet jo järkyttäviä piirteitä ja niiden kielteiset vaikutukset alkavat jo tuntua sellaisilla teollisuuden aloilla, joilla ei ole mitään tekemistä kuuluisan banaanikiistan kanssa. Tuemme täysin komission kantaa niin kauan kuin sitä pidetään yllä epäröimättä Maailman kauppajärjestön periaatteiden ja sääntöjen hengen mukaisesti, mutta komission täytyy olla valmis, kuten se näyttääkin olevan, vastaamaan tiukasti ja nopeasti Yhdysvaltojen soveltamiin yksipuolisiin toimiin.
costep_1999-02-24_10_3	Arvoisa puhemies, haluan onnitella maataloutta käsittelevän valiokunnan puolesta kollega Werner Langenia hänen tekemästään hyvästä työstä, sillä kyse on varsin tasapainoisesti laaditusta mietinnöstä, johon sisältyvä tarkistusehdotus verojen neljän vuoden tarkasteluvälistä viiden vuoden asemesta osoittaa tervettä järkeä. Tuo ehdotus, jonka valiokunta on esittänyt, on myös meidän mieleemme. Puhumme täällä kuitenkin, auta armias, tupakan veroista, vaikka suurinta osaa veroista ei edes saada perittyä koko Euroopassa. Tosiasia on, että tupakka, samoin kuin alkoholi, on yksi houkuttelevimmista järjestäytyneen rikollisuuden saaliista. Ja on myös tosiasia, että jokainen, joka oli mukana yhteisön kuljetusjärjestelmää tutkineessa komiteassa, lukee UCLAFin raportteja tai on kuullut uutisia minun maastani - jossa juuri muutama päivä sitten katosi 70 tupakkasäiliötä, minkä seurauksena Portugalin hallitus vaatii nyt 14 miljardin escudon korvausta eräältä kuljetusyhtiöltä -, tietää, kuinka monta miljoonaa pääsee yhteisön rahoitusvalvonnan ohi. Ja monessa tapauksessa se tapahtuu vieläpä jäsenvaltioiden myötävaikutuksella. Ja se tapahtuu myös eräiden eurooppalaisten elinten myötävaikutuksella, sillä määrärahat rajalla suoritettavassa valvonnassa käytettäviin skannereihin ja satamissa suoritettavaan fyysiseen valvontaan jäävät monesti myöntämättä. Sen tähden olen sitä mieltä, että on toki aivan oikein puhua veroista. Olisi kenties kuitenkin suotavaa ja terveellistä, että komissio pohtisi samalla myös sitä, millä tavoin niiden maksamista valvotaan ja millä tavoin pakoilijat voidaan pakottaa maksamaan velkansa. Toinen puute, jonka panin merkille komission ehdotuksessa, on itse asiassa se, ettei siihen sisälly ohjelmaa, jonka nojalla valistettaisiin nuorisoa tupakoinnin vaaroista. Juuri nuorethan ovat todennäköisiä tupakoitsijoita.
costep_1999-09-15_11_23	Arvoisa puhemies, hyvät kollegat, parlamentilla on varsin yksimielinen näkemys joskaan ei ehkä kaikkien vivahteiden osalta Itä-Timorin ongelmasta. Niinpä käytänkin vain lyhyen puheenvuoron oltuani mukana seuraamassa Itä-Timorin vaaleja parlamentin valtuuskunnan jäsenenä. On todettava, että täytimme meille annetun tehtävän ja toimme parlamentille kunniaa, sillä matkustimme alueella kenties enemmän (kuljimme kaikkiaan 200 kilometriä alueen itäisimpään kolkkaan asti) ja tarkastimme suuremman määrän vaalipiirejä kuin yksikään toinen valtuuskunta. Siitä oli meille itsellemme hyötyä, sillä sen ansiosta voimme nyt kertoa teille tuosta tilanteesta, joskin olisimme toivoneet, että lähtiessämme Itä-Timorista olisimme voineet tuoda mukanamme toisenlaisia tietoja. Siitä oli hyötyä myös itätimorilaisille, koska siten he saattoivat ainakin sillä hetkellä tuntea saavansa tukea, ja koska he kaiken tämän jälkeen todella myös saavat tukea osakseen. Kansanäänestys oli todella vaikuttava näytelmä! Kaduilla ei ollut ketään, koko kansa oli rientänyt äänestyspaikoille ja osoitti siten vastuuntuntonsa, rohkeutensa, demokraattisen luonteenlaatunsa ja vapaudenkaipuunsa. Meille, jotka niin ylpeinä puolustamme demokratiaa, oli järisyttävä kokemus päästä seuraamaan tuota näytelmää. Itätimorilaiset olivat istuttaneet kukan, joka nähtiin kuin toivon linnakkeena ja joka väkivallan puhjetessa kiskaistiin äkisti irti ja turmeltiin vereen, väkivaltaan ja kuolemaan. Jälleen kerran itätimorilaiset itse, eivätkä suinkaan poliitikot, ovat kiinnittäneet maailman huomion oikeutettuun asiaansa huudollaan ja tuskallaan. Ja tällä kertaa uskon, että Itä-Timoria ei enää unohdeta ja että lisääntyvä apu tuolle sankarilliselle, paljon kärsineelle kansalle kestää vapautukseen asti, aina siihen asti, kunnes itätimorilaiset ovat onnellinen, eteenpäin kulkeva kansa.
costep_1999-10-27_8_2	Arvoisa puhemies, Kulttuuri 2000 -ohjelma tulee korvaamaan ainoana mekanismina Ariane-, Kaleidoskooppi- ja Rafael-ohjelmat, jotka ovat toimineet merkittävällä tavalla eurooppalaisen kulttuurielämän hyväksi, ja joiden menestys on yksimielisesti tunnustettu. Sen toiminnan ansiosta, jota näiden ohjelmien puitteissa on kehitetty, monille Euroopan kansalaisille, joilla ei muuten olisi ollut tällaista mahdollisuutta, avautui portti mitä moninaisimpaan aineelliseen ja henkiseen kulttuurielämään. Yhteistyön ainoana rahoitus- ja suunnittelumekanismina toimivalla Kulttuuri 2000-ohjelmalla on useita tavoitteita, joiden avulla pyritään vastaamaan useammalla tavalla ja entistä kattavammin näihin tarpeisiin. Näin se pystyy ottamaan lopullisen askeleen kohti eurooppalaista kulttuuripolitiikkaa sanan varsinaisessa merkityksessä, eli toimimaan mekanismina, joka sallii lukuisten jäsenvaltioiden kulttuurien välisen jatkuvan, vuorovaikutteisen ja hedelmällisen yhteyden siten, että mukana olevien alueiden erilaisuus ja toteutumistapojen monimuotoisuus elävöittävät kasvavassa määrin eurooppalaista identiteettiä ilman ennakkoluuloja moniarvoisuutta tai sitä monimuotoisuutta kohtaan, joista molemmat liittyvät olennaisesti näihin kulttuureihin. Vaikkakin kaikki tämän prosessin lukuisiin vaiheisiin osallistuneet ovat kiinnittäneet huomiota näihin huolenaiheisiin, on voitu havaita, että yhtäältä neuvoston ja komission näkökannat ja toisaalta tämän parlamentin näkemys eivät ole olleet täysin yhteneviä. Mutta jos tähän mennessä onkin kuljettu jo merkittävä matka, kannattaa silti käsitellä avoimesti joitakin keskeisimpiä eroja. Niitä ovat tietysti budjettia koskeva kysymys ja jo maineikas toimintojen hajaantuminen tai pirstaloituminen, mikä aiheuttaa yhteisön näkyvyyden pienenemistä. Tästä puolestaan seuraa valinnan tarve siinä mielessä, että suosiossa on suuntaus, jossa edistetään yhä laaja-alaisempia ja näyttävämpiä aloitteita, joihin on suunniteltu kulttuurin tekijöiden ja toimijoiden osallistuvan vähintäänkin lukuisista eri maista. Mielestämme tämä toisi mukanaan vakavan riskin joidenkin kulttuuritoimijaverkostojen sairastumisesta liikakasvuun, kun niihin keskittyisi liikaa valtaa ja resursseja, mikä taas vaarantaisi monien muiden verkostojen normaalin toiminnan tai jopa olemassaolon. Samoin kuin Mouskourin mietintö, jonka tämä parlamentti aikanaan hyväksyi, suositus, joka minulla on kunnia vahvistaa, pitää kiinni budjetoidun määrärahan nostamisesta alun perin suunnitellun 167 miljoonan euron sijasta 250 miljoonaan euroon. Ei ole epäilystäkään siitä, etteivät niin neuvosto kuin komissiokin olisi herkkiä niille suurille tarpeille, joita tunnetaan kaikilla ohjelman kattamilla alueilla, eikä siitä, että on olemassa valtavasti hyvää tahtoa löytää tyydyttäviä ratkaisuja. Siirtyäkseni nyt toisenlaisiin eroavaisuuksiin, sanoisin, että on kokemukseen perustuva sääntö, että mitä suurempi joukko valtioita hankkeisiin osallistuu, sitä suurempi on se riski, että hankkeista kadotetaan niiden alkuperäinen lähtökohta. Mutta periaatteessa jokainen alkuperäissuunnitelma vastaa jonkin kansalaisryhmän konkreettisia tarpeita. Toisaalta taas vaikuttaa ilmeiseltä, että on olemassa suuria ajan, paikkojen ja tapojen eroista johtuvia vaihteluja, mitä tulee useiden Euroopan maiden kansalaisten mahdollisuuksiin hyödyntää kulttuuriarvoja. Tämä puoli on käymässä yhä monimutkaisemmaksi laajentumisen näkökulmasta, sillä sitä on valmisteltu ja ennakoitu nimenomaan kulttuuriyhteyksien tasolla. Juuri sen takia keskisuuria ja jopa pieniä hankkeita onkin ajateltu tukea, että voitaisiin hyödyttää suurinta mahdollista määrää eurooppalaisia, jotka voisivat olla näin välittömämmin osallisina. Läpinäkyvyydestä ei ole juurikaan hyötyä, ellei se liity läheisesti elämään ja kulttuuritarjontaan. Tässä mielessä oli myönnytys hyväksyä kolmen valtion vähimmäismäärä yksittäisiin projekteihin liittyvän yhteistyön kohdalla ja viiden valtion vähimmäismäärä kulttuuri- ja laaja-alaisen yhteistyön kohdalla, jonka jälkeen yritettiin löytää mahdollisimman joustava tapa toteuttaa puitekehyksen edellyttämiä lakimääräyksiä. Aikeissa on ollut myös synnyttää uusia monimuotoisia hankkeita ja uusia virikkeitä luovuudelle pelkäämättä lohkoihin jaetun toiminnan suosimista. On erittäin tärkeää päästä asiassa eteenpäin. Kulttuurin alalla on olemassa lukematon määrä tekijöitä ja toimijoita, jotka jäävät ilmaan minkäänlaista rahoitusta, jolla he voisivat pyörittää arvoltaan mittaamatonta toimintaansa, mikäli tätä asiaa ei saada päätökseen ennen kuluvan vuoden loppua, jolloin ohjelma voisi tulla voimaan jo ensi vuoden alussa. Sovittelulle varatut päivämäärät mahdollistavat sen, varsinkin kun tiedetään, että se suoritetaan samanaikaisesti Nuoriso-ohjelman sovittelun kanssa, vaikka täysin itsenäisesti siihen nähden. Tiedämme kaikki, että kulttuurimme kiintopisteet ovat läheisesti tekemisissä sen kanssa, millaisina eurooppalaisina elämme maailmassa, ja että kulttuuriin liittyvä perustoiminta mitä moninaisimmissa ilmenemismuodoissaan on välttämätön ehto eurooppalaisen identiteetintunteen vahvistamiselle. Jos tämä ulottuvuus ei toteudu kokonaan, niin jopa poliittinenkin unioni seisoo savijaloilla. Vain kulttuuri yksin voi olla sen vahvimpia pohjarakenteita. Sen tähden kansalaisten on osallistuttava siihen enemmän ja päästävä käyttämään sitä tehokkaammin. Toivoen, että parlamentin toiminta vaikuttaa siihen merkittävästi, päätän puheenvuoroni tähän.
costep_1999-12-15_6_46	Nyt on osattava tehdä oikeat johtopäätökset siitä tosiseikasta, että Seattlen ministerikokouksessa, jossa oli määrä sopia Maailman kauppajärjestön vuosituhannen vaihteen kierrosta koskevasta esityslistasta, ei päästy tuloksiin. Neuvottelujen epäonnistuminen, jota me pidämme myönteisenä asiana, ei johdu pelkästään enemmän tai vähemmän satunnaisista vastoinkäymisistä. Huomautimme hyvissä ajoin tarpeesta laatia Uruguayn kierroksen vaikutuksia koskeva tilannearvio. Ehdotimme jopa, että neuvottelujen alkamista siirrettäisiin, jotta tuo arvio voitaisiin laatia ja jotta sen perusteella voitaisiin pohtia laajemminkin kansainvälisissä kauppasuhteissa käytettyjä menettelytapoja. Meille oli selvää, että nyt käytetyt menetelmät ovat olleet varsin kyseenalaisia. Erityisen kielteisiä vaikutuksia niillä oli - ja on - maailman köyhimmille maille. Olimme tietoisia noiden maiden huolenaiheista ja myös siitä, että oikeus on lopultakin niiden puolella. Olimme yhtä lailla selvillä siitä, että kansalaiset ympäri maailman ovat yhä enemmän huolissaan nykyisestä eriarvoisuutta ja epäoikeudenmukaisuutta synnyttävästä globalisoinnista, jota ohjaavat ennen kaikkea markkinoiden säännöt ja niin ollen myös markkinoita hallitsevat etunäkökohdat. Kun tässä tilanteessa toteamme neuvottelujen jääneen tuloksettomiksi, on entistäkin tärkeämpää laatia tuo ehdottamamme tilannekatsaus jo ennen kuin uudet neuvottelut käynnistetään. On myös välttämätöntä toteuttaa WTO:n syvälle käyvä uudistus. Sen nykyiset säännöt on kumottava. Samalla tavoin on välttämätöntä liittoutua tehokkaasti ja tiiviisti kehitysmaiden kanssa ja samalla kunnioittaa niiden oikeutta taloudelliseen ja sosiaaliseen kehitykseen. Yhtä tärkeää on myös laatia suuntaviivat kokonaan uudenlaiselle kaupalliselle järjestykselle, joka voi syntyä toisenlaisen - edistykseen ja solidaarisuuteen perustuvan - globalisoinnin yhteydessä ja jossa kunnioitetaan keskeisiä poliittisia oikeuksia, sosiaalista kehitystä ja ympäristöä.
costep_2000-03-15_3_28	Torjumme jo heti alkuvaiheessa ne periaatteet, joiden mukaan kaikissa jäsenvaltioissa sallittaisiin yleisesti valmistaa suklaata, jossa kaakaovoin sijasta olisi tietty prosenttiosuus kasvisrasvoja. Teemme näin syistä, jotka liittyvät kaakaon tuottajamaiden laillisten etujen turvaamiseen ja myös kuluttajansuojeluun. Itse asiassa on varmaa, että sellaisella toimenpiteellä olisi väistämättä kielteisiä seurauksia kaakaon tuottajamaissa, ja siihen on vielä lisättävä se meidän asenteemme ratkaiseva tekijä, että nyt ei ole otettu huomioon edes tutkimuksia, jotka koskevat tällaisten toimenpiteiden vaikutuksia kehitysmaatasolla olevissa kaakaon tuottajamaissa. Kasvirasvojen viiden prosentin osuuden vahvistaminen kaakaon valmistuksessa kaakaovoin sijasta on kuitenkin jopa vaarallinen ennakkotapaus siinä mielessä, että se saattaa vähitellen johtaa ei vain nyt määritettyä prosenttiosuutta suurempaan käyttöön, vaan jopa siihen, että se voi tulevaisuudessa avata ovet suklaan valmistamiselle muunlaisista rasvoista, rajatusti jopa geneettisellä muuntelulla aikaansaaduista rasvoista. Sitä paitsi on myös yhä määrittelemättä, millaisella analyysimenetelmällä oikeastaan voidaan määrittää todella tehokkaasti näiden rasvojen osuus suklaan valmistuksessa, ja sen lisäksi on todettava, että vieläkään ei ole tehty pakolliseksi merkintää, jonka avulla voisi selvästi erottaa ainakin aidon, vain kaakaovoista valmistetun suklaan sellaisesta suklaasta, jonka koostumukseen on lisätty muita rasvoja.
costep_2000-05-17_6_19	Arvoisa puhemies, äänestin sen Savaryn mietinnössä olevan toimenpiteen puolesta, jossa säännellään Euroopan laajuista tavanomaista rautatiejärjestelmää. Miten sen puolesta voisi olla äänestämättä! Tämä on nimenomaan yksi niistä esimerkeistä, joihin Euroopan unionin pitää toissijaisuuden nimissä puuttua. Kuljetuksia ei ole mahdollista säännellä pidemmällä aikavälillä, jos se ei tapahdu Euroopan tasolla. Tämä toimenpide olisi kuitenkin voinut sisältää jotakin parempaa, mutta toivon onnistuvani saavuttamaan sen seuraavien vuosien aikana. Tästä vaiheesta olisi aloitettava vihdoinkin Euroopan yhteyksiä koskevan ministeriön luominen, mutta ennen muuta pitäisi helpottaa vanhusten ja eläkeläisten matkustamista Euroopan pääkaupunkien välillä, sillä he matkustavat mielellään ja heillä pitäisi olla oikeus ilmaiseen korttiin, jolla matkustaa pääkaupungista tai kotipaikkakunnalta 14 muun jäsenvaltion pääkaupunkeihin.
costep_2000-07-05_4_72	On hyvä, että rahanpesun estämisen syventämisestä huolehditaan, ei vain huumekauppaan liittyvän rikollisuuden osalta edellisen direktiivin tapaan, vaan myös järjestäytyneeseen rikollisuuteen ja entistä laajempaan määriteltyjen rikosten valikoimaan (petoksiin, korruptioon tai muihin yhteisön rahoitusalan etuja vahingoittaviin laittomiin toimintoihin) liittyvän rahanpesun osalta. Direktiiviehdotukseen sisältyy kuitenkin kiistanalaisia näkökohtia, etenkin siltä osin kuin se asettaa kyseenalaisiksi eräiden ammatinharjoittajien - varsinkin asianajajien - työhön liittyvän vaitiolovelvollisuuden eikä sisällytä niihin velvollisuutta ilmoittaa toiminnoista, joissa sellaisten ammatinharjoittajien kuin ylellisyystavaroiden myyjien, huutokaupan pitäjien ynnä muiden epäillään harjoittavan kaupankäyntiä kovin korkeilla hinnoilla. Niinpä Euroopan parlamentin kertomuksen esittelijä korostaakin keinoja, jotka ovat hiukan erilaisia kuin direktiiviehdotuksessa, vaikka silti pohjimmaltaan kannattaa parlamentin ehdotusta. Siltikään suurta peruskysymystä, rahoitusmarkkinoiden ja pääoman liikkuvuuden lisääntyvää vapauttamista ei aseteta kyseenalaiseksi, minkä vuoksi ehdotuksen käytännölliset seuraukset jäävät yhäkin pikkuruisiksi. Tämän vuoksi äänestän tyhjää.
costep_2000-07-06_10_13	Arvoisa puhemies, mielestäni kollegamme Maij-Weggen on täysin oikeassa, kun hän pitää tilannetta katastrofaalisena. Se on todellakin monimutkainen tilanne, johon liittyy lukuisia kuolonuhreja. Siksi meidän on mietittävä seuraavaa asiaa: miksi suhteellisen rauhanomaisesti yhdessä eläneet yhteisöt ovat yhtäkkiä päätyneet tämäntasoiseen jännitykseen ja uhkailuihin? Arvelen, että näiden tekojen taustalla on liikekannalla olevia voimia ja että samankaltaisuus määrätyn Molukeilla nyt tapahtuvan toiminnan ja Itä-Timorilla aiemmin sattuneiden tekojen välillä on erittäin merkittävä. Näiden liikehdintöjen taustalla on tosiasiassa voimia, jotka haluavat sabotoida presidentti Wahidin demokratisoimispyrkimyksiä, mikä meidän on ymmärrettävä ja mitä vastaan meidän on taisteltava. Luulen, että tästä näkökulmasta tässä nyt esitellyssä kompromissipäätöslauseessa olevat huomiot olivat erittäin asianmukaisia ja se ansaitseekin jakamattoman tukemme. Kuolemanrangaistus Yhdysvalloissa
costep_2000-11-30_2_56	Tämä mietintö on erityisen huolestuttava ja sen hyväksyminen merkitsee sitä, että Euroopan parlamentti tukee Euroopan unionin militarisoitumisen vahvistamista. Se nivoutuu tavoitteeseen perustaa vuoteen 2003 mennessä 50 000-60 000 sotilaasta koostuvat nopean toiminnan joukot, jotka voidaan saattaa toimintavalmiuteen 60 päivässä, joita kyetään ylläpitämään vähintään vuoden ajan ja joilla on tarvittava ilma- ja merivoimien tuki. Mietinnössä vaaditaan, että Euroopan unioni kehittää sotilaallisia keinojaan ja voimavarojaan ja että jäsenvaltiot ponnistelevat näiden puutteiden korjaamiseksi, kuten ne ovat juuri tehneetkin strategisten ilmakuljetusten, risteilyohjusten sekä tiedustelu- ja navigointisatelliittien yhteydessä. Yhtä huolestuttava on ajatus siitä, että sellaisen jäsenvaltion, joka ei halua osallistua johonkin tehtävään, olisi pakko maksaa rahoitusosuus, jonka sotaan osallistuvat jäsenvaltiot jakaisivat. Myös kuuden Euroopan unionin jäsenvaltion Farnboroughissa allekirjoittamaa puitesopimusta kohtaan osoitettu tyytyväisyys ansaitsee paheksuntamme, sillä mielestämme sen avulla edistetään Euroopan puolustusteollisuuden uudelleenrakentumista, koska siinä vaaditaan Euroopan unionia luomaan itselleen todellisen avaruuspolitiikan, joka kattaa avaruuden käyttöön liittyvät sotilaalliset ja ei-sotilaalliset näkökohdat ja yhdistämään käytettävissä olevat kansalliset ja monikansalliset sotilaallisen alan keinot. Lopuksi huomattakoon, että kuten mietinnössä sanotaan, Nizzassa voidaan perustaa pysyviä elimiä sotilaskomitea, sotilasesikunta EYTPP:tä varten ja määritellä selvästi niiden toimivalta ja päätöksentekovaltuudet, jotka mahdollistavat entistä nopeamman etenemisen yhteisen turvallisuus- ja puolustuspolitiikan toteuttamiseksi. Näin ollen voimme äänestää ainoastaan mietintöä vastaan.
costep_2000-12-14_8_6	Arvoisa puhemies, parlamentti on jälleen ottanut esityslistalle eteläisen Afrikan ja erityisesti Mosambikin, yhden maailman köyhimmistä maista, jota on koetellut jo vuoden ajan suunnaton luonnonmullistus. Kuten tiedätte, Mosambik sijaitsee yhdellä Afrikan räjähdysalttiimmista ja herkimmin reagoivista alueista, jossa mistä kipinästä tahansa voi syttyä jälleen sota, jonka seurauksia on mahdoton edes kuvitella. On tärkeää, että kansainvälinen yhteisö ei käytä oikeuttaan demokraattiseen valvontaan puuttumalla itsenäisen valtion sisäisiin asioihin, vaan että sen menettely on poliittista, varoittavaa ja ennalta ehkäisevää. Siksi tämä puolueeton, selkeä, huolehtiva ja kiihkoilematon päätöslauselma saa vakaumuksellista tukea poliittiselta ryhmältäni, jonka taloudellisen, yhteiskunnallisen ja poliittisen näkemyksen mukaan huolenaiheet ovat oikeutettuja ja jonka mielestä tekstiä ei kuitenkaan pidä tulkita millään mosambikilaisia jakavalla tavalla. Parlamentti on yksimielinen siitä, ettei mitään Mosambikin rauhan ja demokraattisen tulevaisuuden vaarantavaa tekijää unohdeta. Se ei kuitenkaan vastuunsa tuntien ole minkään valta- tai asemaryhmittymän puolella vaan pikemminkin mosambikilaisten puolella, ja tukee heidän oikeuttaan parempaan elämään. Ajan myötä me kaikki opimme jotakin uutta, ja tässä poliittisesti tervejärkisessä tehtävässään Euroopan parlamentti muistaa kaiken eikä unohda mitään, ja se uskoo, että vastuullisessa asemassa olevat mosambikilaiset osaavat tehdä keskeiset johtopäätökset tästä päätöslauselmasta ja olla varmoja siitä, että me olemme yhä valmiita auttamaan heitä holhoamatta. Hyvät jäsenet, tätä päätöslauselmaa pitää lukea niin kuin se on kirjoitettu eikä niin kuin piru Raamattua. Tällainen vääristäisi täysin sen alulle panneen aidon huolenaiheen: keskeisten oikeuksien puolustamisen. Päinvastainen toiminta merkitsee väkivallan suosimista ja rauhan kyseenalaistamista eikä turvallisuuden ja demokratian edistämistä, joka on mosambikilaisten jokaiseen päivään kuuluva oikeus.
costep_2001-01-16_12_24	Arvoisa puhemies, kalastusalan taloudellinen ja sosiaalinen merkitys on tunnettu asia, eikä ainoastaan sen luomien välittömien ja välillisten työpaikkojen tasolla, vaan myös sen kehityksen takia, jota se merkitsee monien kalastusalueiden ja -yhteisöjen taloudelliselle kehitykselle, mukaan lukien rannikoiden pienkalastus, jonka avulla varmistetaan tuoreen kalan saanti ja Euroopan unionin perinteiden ja kulttuurien säilyminen. Kuten alueellisissa seminaareissa on todettu, yhteistä kalastuspolitiikkaa arvostellaan kuitenkin ankarasti, olipa kyse sitten sallittujen saaliiden ja kiintiöiden järjestelmästä tai monivuotisten ohjausohjelmien järjestelmästä, joiden puitteissa esiintyi syrjintää ja jotka eivät juurikaan hyödyttäneet alaa. Tämän takia niitä jäsenvaltioita, jotka ovat täyttäneet tavoitteet, ei pitäisi rangaista uusilla kalastamista koskevilla supistuksilla ennen kuin muut valtiot ovat täyttäneet aiemmissa monivuotisissa ohjausohjelmissa asetetut tavoitteet. Yhtä selväksi tuli, että suurin osa ammattikalastajista epäilee tieteellisiä lausuntoja kalavarojen hallinnoimisesta ja säilyttämisestä, vaikka he eivät asetakaan kyseenalaiseksi lajien suojelemista. Sen takia yhteistä kalastuspolitiikkaa on uudistettava perusteellisesti, ja siihen on otettava mukaan kalastajat ja muut päätöksenteosta kiinnostuneet osapuolet, jotta heidän kokemustaan ja kykyjään voitaisiin käyttää toimivamman ja todellisuuspohjaisemman järjestelmän rakentamiseksi. On vaadittava asianmukaisia rakenteellisia toimia kalastuksesta elantonsa saavien yhteisöjen ylläpitämiseksi sekä taloudellisia ja sosiaalisia toimia, joiden avulla voidaan parantaa kalastajien elinoloja, sillä mahdolliset toimet lajien säilyttämiseksi eivät saa koitua heidän vahingokseen, niin kuin sardiininkalastajille on käynyt Pohjois-Portugalissa. Lisäksi on otettava huomioon syrjäisimpien seutujen erityislaatu. Niin kuin Gallagherin mietinnössä todetaan, on erityisen tärkeää laajentaa yksinomaista aluetta 24 meripeninkulmaan, mistä parlamentti on sitä paitsi tehnyt päätöksen aikaisemmin. Maailman kauppajärjestössä käynnissä olevien neuvottelujen osalta on tärkeää tähdentää, kuten Varela Suanzes-Carpegna tekee mietinnössään, että yhteisön kalastusta ei voida arvioida pelkästään talouden näkökulmasta ainoastaan tavarakauppana. EU:n kalastus on luonteeltaan monitoiminnallista ja se vaikuttaa rannikkoalueiden sosiaalisten ja taloudellisten verkostojen yhdistymiseen, se on elämäntapa ja osa yhteenkuuluvuutta monilla rannikkoseuduilla, minkä lisäksi kalastus varmistaa elintarvikkeiden saatavuuden. Arvoisa puhemies, haluan puhua vielä kansainvälisistä kalastussopimuksista, joilla on keskeinen osa eurooppalaisen laivaston suorittamissa ja omille markkinoillemme suuntautuvassa kalantoimituksessa. Olemme kuitenkin saaneet tänne erityisen huolestuttavia tietoja, ei vain Angolan kalastussopimuksen viivästymisestä, vaan myös vaikeuksista Marokon kalastussopimuksen uudistamisessa. Sen lisäksi, että olemme saaneet jo esitetyn selvityksen, on ryhdyttävä toimiin, jotka takaavat kalastajien suojelun ja tästä tilanteesta esimerkiksi Portugalissa kärsivien varustamoiden oikeudet.
costep_2001-02-12_6_9	Arvoisa puhemies, arvoisa komission jäsen, hyvät kollegat, tämä mietintö on erinomainen esimerkki siitä, kuinka parlamentti pystyy saamaan niinkin tärkeässä asiassa kuin Euroopan unionin rautateiden yhteentoimivuus aikaan nopeita päätöksiä ja onnistuu siten välttämään sovittelukomitean ja kolmannen käsittelyn. Haluan siksi onnitella kollegaani Gilles Savarya hänen neuvottelutaidostaan, pätevyydestään ja tavasta, jolla hän osoitti, että Euroopan parlamentin mukanaolo on keskeinen asia, jotta voidaan vahvistaa sosiaalisten säännösten kaltaisia tärkeitä säännöksiä, vahvistaa käyttäjien asemaa ja laajentumista itään. Äskeinen oli huomautus niille, jotka haluavat vähentää parlamentin mukanaoloa päätöksenteon nopeuttamiseksi. Tämä direktiivi, joka täydentää edellisessä Brysselin mini-istunnossa hyväksymiämme direktiivejä, mahdollistaa toivoakseni sen, että Euroopassa siirrytään hyvistä aikomuksista tekoihin ja annetaan rautatiekuljetuksille merkittävämpi rooli kuin mitä maantiekuljetuksilla on nykyään. Portugalin kaltaiselle maalle, joka sijaitsee Euroopan lounaisnurkassa, rautatieliikenteen yhteentoimivuus on keskeinen asia. Se, että onko jonkin rajat ylittävä liikenne suurta radan alku- tai loppupäässä olevassa valtiossa, riippuu aina muista valtioista. Satamien liittäminen yhteentoimiviin rautateihin parantaa ratkaisevasti tarjottua palvelua, vähentää kuljetuskustannuksia ja parantaa Euroopan rautatieyhtiöiden kannattavuutta.
costep_2001-02-15_3_6	Arvoisa puhemies, arvoisa komission jäsen, pähkinäala, johon pitäisi oikeudenmukaisuuden nimissä liittää myös johanneksenleipä, on yksi Etelä-Euroopan tyypillisimmistä tuotantoaloista. Ainoat erityistuet, joista alalla on hyödytty ja hyödytään yhä, rajoittuvat laadun ja kaupanpitämisen parantamissuunnitelmien yhteisrahoitukseen, jonka olisi pitänyt päättyä viime vuoden lopussa ja jota komissio ehdottaa nyt jatkettavaksi vuodella. Komission ehdotus juontaa juurensa tunnustuksesta, jonka se tekee itse ehdotuksensa johdannossa. Sen mukaan muut toimet, joiden kohdalla ala myös on tukikelpoinen, ovat olleet riittämättömiä eivätkä suoraan sovellettavissa pähkinäalaan, minkä takia siinä luvattiin esittää uusia ehdotuksia ennen vuoden 2000 loppua julkaistavan kertomuksen yhteydessä, jota ei kuitenkaan ole vielä julkaistu. Ei kuitenkaan ole ollenkaan järkevää jatkaa vuodella jo muutenkin niukkoja toimia puhumatta lainkaan alan tulevaisuudesta, varsinkin kun alalla ollaan erityisen suuressa kriisissä kolmansista maista tulevan voimakkaan kilpailun takia. Sitä vastoin on järkevää, että pähkinäalaa käsitellään osana kokonaisuutta, eli hedelmien ja vihannesten yhteisen markkinajärjestelyn osana. Juuri siksi Euroopan parlamentti sitä paitsi hyväksyi tarkistuksen, jossa pyydettiin komissiota esittämään ehdotuksia pysyvistä toimista ja tuista pähkinäalan turvaamiseksi, samalla tavoin kuin on muillakin maatalousaloilla. Tämä on esittelijän ehdotus ja tämän tilanteen toivomme komission korjaavan. Viivästyksiä on ollut jatkuvasti, ja siksi osoittaa alkeellista harkintakykyä, että ennen kuin nuo tulevat toimet saadaan kehitetyiksi, ryhdytään välittömiin toimiin ja jatketaan nykyisten tukien voimassaoloaikaa vuoden sijasta kahdella vuodella, kuten Euroopan parlamentin maataloutta käsittelevä valiokunta ehdottaa.
costep_2001-02-15_4_35	Laittomaan maahanmuuttoon on useita syitä, mutta uskomme, että tärkeimmät niistä liittyvät yhtäältä haluun paeta monien maiden vaikeita tilanteita ja etsiytyä parempiin elinoloihin, ja toisaalta linnoituksenkaltaisen Euroopan rakentamiseen, joka vaikeuttaa yhä kasvavassa määrin kolmansien maiden kansalaisten pääsyä jäsenvaltioiden alueelle. Me olemme kuitenkin esittelijän tavoin sitä mieltä, että maahanmuuttoa koskevia lakeja rikkovat pahimmin ne, jotka saavat siitä taloudellista hyötyä. Näin ollen voimme vain yhtyä ajatukseen sellaisen rangaistusjärjestelmän kehittämisestä, joka olisi riittävän pelottava ja jonka puitteissa ei rangaistaisi ainoastaan ihmisten salakuljettajia ja kauppaajia vaan myös tästä tilanteesta hyötyviä työnantajia. Näiden toimien hyväksymisen lisäksi maahanmuuttoa on kuitenkin valvottava tehokkaasti. On myös ryhdyttävä toimiin näiden työntekijöiden kotouttamiseksi toden teolla, mikä tapahtuu turvaamalla heidän oikeutensa ja yhteiskunnalliset olonsa sen sijaan, että pyritään tarmokkaasti karkottamaan maahan laittomasti tulleet kansalaiset, kuten nykyään tehdään yhä kasvavassa määrin.
costep_2001-05-17_5_53	Tässä mietinnössä käsitellään Euroopan unionin työntekijöiden tulevan hyvinvoinnin kannalta erittäin tärkeää ongelmaa, sillä heille on tarpeen turvata pitkällä aikavälillä turvatut ja kestävät eläkejärjestelmät. Kuten tiedetään, sosiaalisen suojelun kehitystä koskevat näkemykset, jotka ovat perustuneet väestön ikääntymiseen ja elinajan pitenemiseen, ovat ennustaneet pääasiassa katastrofia. Vaikkakaan mietinnössä ei irtauduta riittävästi komission kielteisimmistä kannoista, erityisesti tarpeesta lisätä eläkejärjestelmien joustavuutta, siinä pidetään tärkeänä työllisyyden nostamista sekä sukupolvien väliselle yhteisvastuullisuudelle perustuvia julkisia eläkejärjestelmiä, samoin kuin yhtäältä sosiaaliturvamaksujen ja -etuuksien välisen suhteen ja toisaalta yhteisvastuullisuuden periaatteen asianmukaista tasapainoa köyhyyden ja sosiaalisen syrjäytymisen torjumiseksi. Lisäksi mietinnössä tuodaan uudestaan esille sosiaaliturvajärjestelmien takaamaa vähimmäistuloa koskeva vuoden 1992 suositus, jotta tehdyt aloitteet johtaisivat suosituksen toteuttamiseen. Mietinnössä ei kuitenkaan käsitellä tarpeeksi tarvetta toteuttaa sellaista talous- ja sosiaalipolitiikkaa, jolla todella turvattaisiin riittävän lujat ja kunnolliset eläkkeet takaavat julkiset järjestelmät. Siksi pidättäydyimme äänestämästä.
costep_2001-09-20_9_37	Äänestimme tämän mietinnön puolesta, koska mielestämme siinä käsitellään oikealla tavalla vakavaa ongelmaa, työpaikoilla tapahtuvaa häirintää, sukupuolinen häirintä mukaan luettuna. Kuten mietinnössä sanotaan, Dublinin säätiön tekemä 21 500 työntekijää koskeva tutkimus osoittaa, että 8 prosenttia EU:n alueella asuvista työntekijöistä ilmoittaa joutuneensa viimeisen 12 kuukauden aikana häirinnän kohteiksi työpaikalla, mikä tarkoittaa, että työntekijöiden kokonaismäärään suhteutettuna luultavasti yli 12 miljoonaa työntekijää kärsii häirinnästä kaikissa 15 jäsenvaltiossa. Mietinnössä painotetaan myös, että häirintä, jonka todellista laajuutta ei vielä tunneta, on vakava työelämän ongelma, minkä lisäksi lyhytkestoisten sopimusten kasvava määrä ja työpaikan epävarmuus erityisesti naisten kohdalla edesauttavat sellaisten tilanteiden syntymistä, jotka tukevat erilaisia ahdistelumuotoja. Tuemme siksi mietinnössä esitettyjä toimia tämän ilmiön torjumiseksi, mukaan luettuina toimet häirinnän ehkäisemiseksi ja perusteellisempi perehtyminen ilmiöön, myönteisten kokemusten vaihto ja vihreän kirjan esittäminen viimeistään vuoden 2002 maaliskuussa, jonka jälkeen on laadittava toimintaohjelma, johon kuuluu yhteisön tasoisia toimia työpaikoilla tapahtuvan häirinnän estämiseksi.
costep_2001-10-03_2_40	Arvoisa puhemies, syyskuun 11. päivän huolestuttavat terrori-iskut ovat nostaneet esiin monia tärkeitä keskustelun ja selvittämisen arvoisia kysymyksiä, jotka liittyvät haluun taistella konkreettisesti terrorismia vastaan. Ensimmäisenä kysymyksenä on tarve löytää terrorismin torjumiseksi sellaisia tehokkaita keinoja, jotka eivät välttämättä vaadi lainsäädännön vahvistamista turvallisuuden nimissä. Kannattaa pitää selkeästi mielessä, että demokratiassa ei ole nyt eikä ole koskaan ollut tehokasta vähentää vapauksia demokratian vastustajien lyömiseksi. Sitä paitsi ongelma on mielestämme toinen. Kyse ei ole ainoastaan puutteellisesta lainsäädännöstä kansallisella tai Euroopan tasolla tai puutteellisesta kansainvälisen poliisitoiminnan koordinoinnista. Sitä vastoin ongelma liittyy suuresti terrorismin vastaisessa taistelussa esiintyneisiin heikkouksiin tai epäröinteihin, jotka ovat ilmenneet hölläkätisyytenä terroritekojen yhteydessä ja toiveena, että terroriteot tapahtuisivat aina naapurivaltiossa. Se liittyy myös puolustuksen ja turvallisuuden, poliisilaitosten, tiedustelupalvelujen sekä puolustusvoimien välineiden hitaaseen rappeutumiseen. Ne Euroopan hallitukset, joiden mielestä sodat loppuivat kerralla ja jotka vähentävät usein puolustus- ja turvallisuusalan määrärahoja, eivät voi puhua kovaan ääneen terrorismista. Toinen kysymys liittyy poliittisen tietoisuuteen tällä hetkellä. Jos julistamme New Yorkin ja Washingtonin tapahtumat pelkästään rikollisiksi teoiksi, rajoitamme heti alusta lähtien terrorismin vastaisen taistelun ulottuvuutta, merkitystä ja tehokkuutta. Teot olivat tosiaan sotatoimia, vaikka tämä sota poikkeaa epäilemättä aikaisemmista; tosin ikävä kyllä, kaikki sodat poikkeavat aikaisemmista. Tavallisesti niissä kuolee entistä enemmän ihmisiä, enemmän siviilejä, eikä niissä epäröidä käyttää kaikkia keinoja joukkomurhan tekemiseksi vaan ne ovat yhä kokonaisvaltaisempia. Tapahtumien luokitteleminen sotatoimiksi ei ole pelkästään semanttinen kysymys. Siitä on huomattavia seurauksia, joista ensimmäinen on se, että kärsineellä kansakunnalla tai kärsineillä kansakunnilla on tarpeen vaatiessa oikeus vastata sotatoimin sille valtiolle tai niille valtioille, jotka ovat vastuussa terroritekojen tukemisesta tai toteuttamisesta. Tällä hetkellä tämä on keskeisenä edellytyksenä, jotta terrorismia joka ei voi saavuttaa 11. syyskuuta tehdyn iskun laajuutta ilman yhden tai useamman valtion tukea voitaisiin torjua tehokkaasti. Valitettavasti tästä asiasta on keskusteltu vähän, mutta on syytä saada selville, mikä on neuvoston, parlamentin ja komission kanta tarpeeseen ryhtyä sotilaallisiin toimiin terroritekoja tekeviä tai tukevia valtioita vastaan.
costep_2001-11-29_2_49	Onnittelen kollegaani Fosteria hänen erinomaisesta mietinnöstään, joka saa täyden tukeni. Se on työ, jonka tarkastelutapa ilmentää hyvää teknistä tietämystä tässä siviili-ilmailun tulevaisuuden kannalta elintärkeässä asiassa. Haluaisin painottaa seuraavia siihen liittyviä näkökohtia: Jäsenvaltioiden on paneuduttava lentoliikenteen turvallisuuden rahoittamiseen tähtäävän yhteisen politiikan toteuttamiseen, ja sen on oltava kokonaan hallitusten vastuulla, sillä lentoliikenteeseen kohdistuvat uhat kohdistuvat nimenomaan valtioihin. Siviili-ilmailun alalla on otettava Euroopan siviili-ilmailukonferenssin sopimusten mukaisesti käyttöön yhteiset säännöt, joiden avulla lisätään turvallisuutta Euroopan unionin lentokentillä.
costep_2001-12-11_11_6	Arvoisa puhemies, olemme huolestuneita Maailman kauppajärjestön kokouksessa tehdyistä päätöksistä. Lyhyellä ja keskipitkällä aikavälillä niillä voi olla tuhoisia vaikutuksia monien, erityisesti vähiten kehittyneiden, maiden kansoille, mutta myös joillekin Euroopan unionin kansoille, erityisesti portugalilaisille. Kotimaani kannalta erityisen huolestuttavaa on maatalous- ja tekstiilialojen avautuminen sekä Euroopan unionin parhaillaan neuvottelemat kahdenväliset sopimukset esimerkiksi Pakistanin kanssa, sillä niissä ei oteta huomioon Portugalin erityispiirteitä. Taloudelliset ryhmät ja monikansalliset yritykset saivat toteutetuksi olennaisen: maailmankaupan vapauttamisen edistämistä koskevien neuvottelujen aloittamisen. Niitä lykättiin Seattlessa, ja tänä vuonna maailmanlaajuiset järjestöt kyseenalaistivat ne selkeästi etenkin Porto Alegressa pidetyssä Maailman sosiaalifoorumissa ja Genovassa. UNICE:n (Euroopan työnantajajärjestöt) riemuitsevat lausunnot osoittavat sen hyvin, kun niissä todetaan, että olennaiset asiat saavutettiin, vaikka kaikkiin niiden vaatimuksiin ei täysin suostuttu. Maailman kauppajärjestön loppupäätöslauselma, jossa kannustetaan kaupan vapauttamiseen sellaisilla erityisen herkillä aloilla kuten tekstiiliteollisuus, maatalousalan, palvelualojen ja muiden vastaavien jotkin osa-alueet, tekijänoikeudet mukaan luettuina, tekee asiat melko selviksi, vaikka mahdolliset kiistat voivat vielä vaikuttaa sen täytäntöönpanoon. Tämä lisäksi jonkinasteinen edistyminen tekijänoikeuksissa sen jälkeen, kun Brasilian ja Etelä-Afrikan kaltaiset maat olivat harjoittaneet painostusta hankkiakseen yleislääkkeitä aidsia ja malariaa vastaan, osoittaa, että on tärkeää tehostaa taistelua kapitalistista maailmanlaajuistumista ja sen eri ulottuvuuksia vastaan, liittyivätpä ne sitten politiikkaan, talouteen, yhteiskuntaan tai ympäristöön. Euroopan unionin ammattijärjestöt ovat jo tuominneet neuvottelujen aloittamisen Maailman kauppajärjestössä, ellei varmisteta vähintäänkin, että Kansainvälisen työjärjestön puitteissa tehtyjen yleissopimusten ja työntekijöiden oikeuksia koskevien vähimmäisvaatimuksien noudattamisessa tapahtuu todellista edistystä. Kestävä kehitys ei nimittäin ole mahdollista ilman sosiaalista ja ympäristöön liittyvää kehitystä. Kansainvälisen kaupan vapauttaminen suosii rikkaita maita ja monikansallisia yrityksiä ja syventää teollisuusmaiden ja kehitysmaiden välistä kuilua, mikä käy hyvin ilmi Yhdistyneiden Kansakuntien teettämistä tutkimuksista. Lisäksi sen avulla monikansalliset yritykset, joissa ollaan kiinnostuneita pelkästään mahdollisimman suurista voitoista, voivat entistä paremmin riistää kansoja ja työntekijöitä, vaikka sitten lapsityövoiman, elintarviketurvallisuuden, ympäristön, perhetilojen ja monitoiminnallisen maatalouden kustannuksella. Siksi on noustava taisteluun kestävän kehityksen puolesta, sillä sen painopistealueita ovat köyhyyden vähentäminen, sosiaalinen laajentuminen sekä yhteisen maatalouspolitiikan uudistaminen sellaisella tavalla, että siitä tehdään johdonmukaisempi ja yhteisvastuullisempi eikä siinä jätetä Etelä-Euroopan maita paitsioon.
costep_2002-03-12_2_66	Arvoisa puhemies, tämän mietinnön taustalla on päätös vapauttaa energia-alan sisämarkkinat yksityistämällä sähkö- ja energia-alan julkiset sektorit Euroopan unionissa. On unohdettu samankaltaisen kehityksen kielteiset vaikutukset esimerkiksi Kaliforniassa, ja nyt vaaditaan näiden strategisten alojen avaamista, vapauttamista ja kilpailuttamista talousryhmien intressien tyydyttämiseksi, vaikka tiedetään, että siten vaarannetaan yleisen julkisen palvelun keskeiset näkökohdat: oikeus laadukkaaseen energiahuoltoon ja kohtuullisiin hintoihin sekä panostus vaihtoehtoisten ja uusiutuvien energiamuotojen kehittämiseen. Vaikka näissä mietinnöissä ollaan jossakin määrin huolissaan palvelujen yleisistä käyttömahdollisuuksista, ympäristöä koskevista vähimmäisvaatimuksista, kuluttajien tiedonsaannista ja valinnanmahdollisuuksien takaamisesta ja huoltovarmuudesta kussakin valtiossa, totuus on, että suuntaamalla markkinoiden vapauttamiseen ja täyteen avaamiseen nämä näkökohdat kyseenalaistetaan. Näistä syistä äänestimme tietenkin mietintöä vastaan.
costep_2002-04-08_1_76	Arvoisa puhemies, haluan aloittaa puheenvuoroni onnittelemalla kollegoitani Di Lello Finuolia ja Oomen-Ruijtenia heidän erinomaisesta työstään, jossa he yhdistivät ponnistuksensa luodakseen välineitä, joiden avulla on mahdollista torjua ympäristörikosten jatkuvaa lisääntymistä ja niiden monta kertaa rajat ylittäviä vaikutuksia. Haluankin palauttaa mieleen eurobarometrin viimeisimmät mielipidetiedustelut, joiden mukaan ympäristö on turvallisuuden, terveyden ja työttömyyden lisäksi yksi suurimmista Euroopan unionin kansalaisten sydäntä lähellä olevista huolenaiheista. Niinpä velvollisuutenamme on auttaa löytämään sellaisia ratkaisuja, joilla voidaan vastata näihin huolenaiheisiin ja varmistaa ympäristön ja kansalaisten terveyden suojelu, sekä yrittää nostaa kaikkien elämänlaatua. Kyseessä on yhtäältä Tanskan vuonna 2000 esittämä aloite, jolla hyväksytään neuvoston vakavan ympäristörikosten torjuntaa koskeva puitepäätös. Tässä ehdotetaan, että jäsenvaltiot ryhtyvät koordinoituihin ympäristönsuojelutoimiin rikosoikeudellisin keinoin, myös tutkimusten ja tehokkaiden rikosoikeudellisten toimien avulla, sekä tehokkaan poliisi-, rikos- ja hallintoasioissa tehtävän yhteistyön avulla, eli tässä ehdotetaan, että ne määrittelevät ympäristörikoksista määrättäviä rangaistuksia koskevan säännöstön. Toisaalta kyseessä on komission vuonna 2001 tekemä aloite, jonka tavoitteena on säätää yhteisön perustamissopimuksen 175 artiklan mukaisesti ympäristön suojelua rikosoikeudellisin keinoin koskeva direktiivi. Ehdotusta on tarkoitus soveltaa sellaisiin toimiin, jotka rikkovat yhteisön ympäristösuojelua koskevaa lainsäädäntöä ja/tai niitä määräyksiä, jotka jäsenvaltiot ovat säätäneet lainsäädännön toteuttamiseksi. Mielestäni meidän on kiitettävä esittelijöitä Di Lello Finuolia ja Oomen-Ruijtenia heidän valitsemastaan strategiasta laatia mietinnöt mahdollisimman yhteneviksi, jotta Euroopan parlamentin kanta näihin kahteen aloitteeseen olisi selkeä ja johdonmukainen. Tavoitteena on antaa selkeät viitteet parlamentin komission esitystä koskevasta yksiselitteisestä näkemyksestä, eli ensimmäiseen pilariin kuuluvan välineen hyväksymisestä, sillä ympäristöasioita koskevien lakien säätäminen kuuluu yhteisön toimivaltaan. Tässä yhteydessä kannattaa kuitenkin korostaa, että rikosoikeus ei kuulu Euroopan yksinomaiseen toimivaltaan, eli että kyse on siitä, että nykyinen rangaistusjärjestelmä ei riitä takaamaan yhteisön oikeuden soveltamista, ja siksi on keskeistä taata vähimmäisvaatimukset, joiden tuloksena ovat tehokkaat ja väärinkäytöksiä ehkäiseviä seuraamukset, jotka ovat oikeassa suhteessa rikkomukseen. Jäsenvaltioiden valtaan jää kuitenkin soveltaa ankarampia sääntöjä ja rangaistuksia tässä asiassa.
costep_2002-06-12_3_179	Arvoisa puhemies, se mitä laajentumisneuvotteluissa tapahtuu maataloutta koskevien asioiden osalta, on selvä esimerkki sinnikkäästä halusta jatkaa laajentumisprosessia sellaisen yhteisön rahoituskehyksen pohjalta, jolla ei turvata taloudellisen ja sosiaalisen yhteenkuuluvuuden periaatetta, koska Agenda 2000:n rahoituskehys oli tarkoitettu vain kuudelle ehdokkaalle ja nyt kyse on kymmenestä valtiosta, joiden tulot henkeä kohti ovat lähes 40 prosenttia Euroopan unionin keskiarvosta. Tilanne tunnetaan erityisesti maataloudessa, koska tällä monien ehdokasvaltioiden työllisyydelle ja taloudelle tärkeällä alalla on tunnetut vaikeutensa. Siitä koituu monenlaisia sosiaalisia ja taloudellisia vaikutuksia ja kasvavia kustannuksia, mikä taas vaatii rahoitusnäkymien tarkistusta sen välttämiseksi, että kaikkein eniten kärsimään joutuvat tai vähiten kehittyneet joutuisivat maksamaan kustannukset. Sen vuoksi ei ole hyväksyttävää jakaa valtioita ensimmäisen ja toisen luokan avustettaviin ja antaa niille kiintiöitä, jotka ovat hyvin paljon niiden voimavarojen ja tarpeiden alapuolella. Tästä tilanteesta seuraisi vain työttömyyden ja köyhyyden kärjistymistä, mitä ei voi hyväksyä. Maaseudun kehitys ja korkealaatuisen maataloustuotannon puolustaminen vaatii YMP:n tarkistusta eikä sen kustannusten kansallistamista uudelleen; se olisi vahingollista näiden maiden viljelijöiden lisäksi myös sellaisten valtioiden kuin Portugalin viljelijöille, koska maatalous on siellä heikoimmissa kantimissa.
costep_2002-09-03_2_79	Siviili-ilmailualalla vallitsevan ilmapiirin vuoksi nykyään ollaan laajalti samaa mieltä siitä, että ohjaamomiehistöillä on valtava vastuu ja että he vaikuttavat enenevässä määrin matkustajien turvallisuuteen. Henkilöstön lentoaikoja, työaikoja ja lepoa koskevien vaatimusten yhtenäistäminen on erittäin tärkeää tulevan laajentumisen lisäksi myös erityisesti siksi, että näiden työntekijöiden suojelun katsotaan olevan tärkeää halpahintaisten lentoyhtiöiden yleistyessä Euroopan unionissa. Tämän takia kannatamme Simpsonin mietintöä, jolla pyritään korjaamaan komission jättämiä puutteita, kun se ei ottanut huomioon tätä asiaa asetusehdotuksessaan. Tämä on erittäin valitettavaa etenkin, koska useilla jäsenvaltioilla ei ole asiasta lainkaan lainsäädäntöä. Tästä huolimatta korostamme, että on tärkeää säilyttää sellainen nykyinen kansallinen lainsäädäntö, joka on työntekijöille kannattavampi kuin nyt hyväksytty ehdotus.
costep_2002-10-23_3_61	Vähän aikaa sitten yhteisössä otettiin käyttöön siviili-ilmailun turvallisuuden parantamiseen tähtääviä toimia. Samaan suuntaan pyritään Euroopan parlamentin ja neuvoston ehdotuksella uudeksi direktiiviksi siviili-ilmailun alalla sattuvien vaaratilanteiden raportoinnista. Sillä pyritään takaamaan tiedottaminen kaikista tapauksista, joissa lentokone tai sen matkustajat joutuvat vaaratilanteeseen. Kerättyjen tietojen avulla voidaan oppia välttämään onnettomuuksia. Onnittelen kollega Collinsia erinomaisesta mietinnöstä, jota kannatan. Kannatan erityisesti sen kohtaa vaaratilanteiden pakollisen raportoinnin luottamuksellisuudesta. Tämä on ainut tapa paljastaa onnettomuuksien synnyssä tapahtuneet inhimilliset virheet, joista kerrotaan harvoin vapaaehtoisesti, toisin kuin vaikkapa teknisistä vioista. Haluan vielä korostaa, että olisi tärkeää luoda myös alueellisia raportointiverkostoja, jotka liitettäisiin kansalliseen vaaratilanteiden raportointiverkostoon. Tällöin eri tilanteista saataisiin paljon tietoa.
costep_2002-11-20_3_308	Arvoisa puhemies, arvoisa komission jäsen, hyvät kollegat, sain tehtäväkseni esitellä Elisa Damiãon laatiman mietinnön. Hän on sairaana eikä voi olla täällä tänään läsnä, mutta on kyllä pystynyt seuraamaan tarkasti mietinnön joka vaihetta, ja mietintö esitelläänkin aivan perustellusti hänen nimissään. Olen kovin otettu saadessani esitellä tämän mietinnön, lähetän terveiseni kollega Damiãolle ja toivon, että hän pystyy palaamaan parlamenttiin niin pian kuin mahdollista, koska hän on poliittisesti ja parlamentaarisesti kyvykäs henkilö ja lisäksi loistava ihminen. Arvoisa puhemies, hyvät kollegat, biologian ja molekyyligenetiikan alojen ällistyttävä kehitys on sekä kiehtovaa että huolestuttavaa. Tieteellinen tietämys on edistynyt sellaista vauhtia, että nyt pystytään radikaalisti muuttamaan niin kasvi- kuin eläinmaailmaakin, mahdollisesti omaakin lajiamme. On kyse todellisesta mullistuksesta. Tieteen ja teknologian kyvyt ovat nyt ohittaneet reilusti sellaisten kirjallisuuden mestariteosten kuin Huxleyn Uljas uusi maailma ja Orwellin Vuonna 1984 fiktiot. Näiden teosten visiot yhteiskunnista ja ihmisistä, joita tieteen ja teknologian manipulointi sortaa ja epäinhimillistää, eivät onneksi kuitenkaan ole toteutuneet. Suuren yleisön ilmaisema huoli esimerkiksi muuntogeenisistä organismeista ja kloonauksesta on kuitenkin varsin selkeä signaali, joka poliittisen, tieteellisen ja teollisen maailman on otettava huomioon. Ensimmäisen vastauksen muotoili UNESCO hyväksyessään marraskuussa 1997 yksimielisesti yleismaailmallisen julistuksen ihmisen perimästä ja ihmisoikeuksista. Kaikista tietämyksen alueella tapahtuneista vallankumouksista molekyylibiologian vallankumous on tulevaisuudessa kenties suurin kaikista, ja genetiikalla on tulevaisuudessa suurimmat vaikutukset talouden, kulttuurin ja etiikan aloihin. Biotekniikka kuuluu tulevaisuuden tekniikoihin. Niiden kehitysmahdollisuuksissa voidaan nähdä viitteitä lääketuotteissa, elintarvikkeissa, maataloudessa ja ympäristömarkkinoilla lähivuosina tapahtuvista merkittävistä muutoksista. Näiden tekniikoiden käytännön sovelluksista herää kuitenkin eettisiä ja filosofisia kysymyksiä, jotka ovat nyt osa tämän päivän kulttuuria. Kun otetaan huomioon niiden vaikutukset, tulee aina olemaan pessimistejä, kuten on aina ollut kautta historian ja kautta tieteen ja teknologian historian, jotka uumoilevat ihmiskunnalle lopun ajan uhkakuvia ja herättelevät ikiaikaisia pelkoja ja kauhukuvia. Meidän on vastustettava pelkoja, mörköjä ja taikauskoa hyväkseen käyttäviä ihmisiä omaksumalla tieteeseen varovainen mutta optimistinen asenne ja ymmärrettävä, että sen taustavaikuttajina on oltava korkeat eettiset standardit ja lainsäädäntö, joilla estetään ylilyönnit, mutta kannustetaan samalla älylliseen vapauteen ja tieteelliseen luovuuteen. Roomalaisen filosofi Senecan klassista humanismia ilmentävässä kuuluisassa lauseessa todetaan, että ihminen on ihmiskunnalle pyhä. Nykyajan tieteen ja kaikkien kansalaisten olisikin saatava vaikutteita tällaisesta klassisesta humanismista. Euroopan unioni on viime vuosina hyötynyt monista direktiiveistä ja asetuksista biotekniikan ja tieteen alalla. Lukuisat hyväksytyt säädökset ovat kuitenkin todellinen sekamelska, eivätkä ne edusta minkäänlaista yhtenäistä, maailmanlaajuista ja järjestelmällistä näkemystä tästä laajasta alasta. Osaa hyväksytystä lainsäädännöstä ei ole pantu täytäntöön, osaan on tehty poikkeuksia tai sitä on lykätty ja siinä on, mikä on vielä pahempaa, lukuisia aukkoja ja harmaita alueita. Maailmanlaajuinen kilpailu biotekniikan alalla on kuitenkin ratkaisevan tärkeää. Yhdysvallat on selvästi alan johdossa. Lissabonin huippukokouksessa kuitenkin luonnosteltiin EU:lle kunnianhimoinen päämäärä seuraaviksi kymmeneksi vuodeksi: tulla maailman kilpailukykyisimmäksi ja dynaamisimmaksi tietopohjaiseksi taloudeksi. Kuinka tämä tavoite saavutetaan, ellei biotekniikkaan sitouduta Euroopassa voimakkaasti? Eurooppa on jäljessä Yhdysvalloista. Vaikka Euroopan unionin alueella on 1 570 tällä alalla toimivaa yritystä ja Yhdysvalloissa 1 263, nämä Euroopan unionin alueen yritykset työllistävät 61 000 työntekijää, jotka tuottavat 42 miljardin euron liikevaihdon, kun samalla alalla toimii Yhdysvalloissa 162 000 työntekijää, jotka tuottavat 365 miljardin euron liikevaihdon. Arvoisa puhemies, tämä on yhteenveto siitä kulttuurisesta, poliittisesta, lainsäädännöllisestä ja taloudellisesta kontekstista, johon komission tiedonanto kuuluu. Se saa runsaasti kannatusta Damiãon mietinnössä. Itse asiassa komission esittämässä toimintasuunnitelmassa ja strategiassa ratkaistaan kuin taikaiskulla lainsäädännön ja Euroopan unionin politiikkojen sekava luonne, epäyhtenäisyys ja puutteet biotekniikan alalla. Siihen ei selvästikään voida päästä yhdellä taikaiskulla, mutta ne osoittavat kyllä oikean suunnan.
costep_2002-12-18_3_100	Arvoisa puhemies, arvoisa komission jäsen, arvoisa neuvoston puheenjohtaja, hyvät kollegat, Prestigen haaksirikko on osoittanut Euroopan viranomaisten ja useiden jäsenvaltioiden voimattomuuden tällaisessa katastrofitilanteessa. Vaikka sen tuhoamat rannikot kuuluvatkin Galicialle, se on siitä huolimatta eurooppalainen katastrofi, ja sellaiselta se myös tuntuu kaikista Euroopan kansalaisista. Euroopan kansalaiset ovat järkyttyneitä tästä kauhistuttavasta tapahtumasta. Siitä ovat joutuneet kärsimään varsinkin Galician kaunis rannikko ja sen asukkaat, jotka ovat pois tolaltaan ja raivoissaan. Juuri nämä ryhmät vaativat, ettei tällaista enää saa tapahtua yhteisellä rannikollamme. Nimenomaan kansalaiset toivovat, että EU antaa Galicialle asianmukaista tukea. Tutkintavaliokuntaa tarvitaan tuomaan päivänvaloon kaikki katastrofiin liittyvät tekijät ja määrittelemään vastuu, jotta emme enää tulevaisuudessa tekisi samoja virheitä. Euroopan kansalaiset vaativat, että lainsäädäntöä tiukennetaan ja että se astuu voimaan ja pannaan täytäntöön suunniteltua aikaisemmin ilman turhia puheita. Euroopan merenkulkualan suojelusta on yhä suuremmassa määrin huolehdittava yhteisesti, ja siihen tarvitaan yhteisiä toimia. Meriympäristön ja Euroopan rannikoiden suojelu ovat nyt keskeisiä haasteita meille kaikille. Jos Prestigen onnettomuuden avulla voidaan lisätä poliittista tietoisuutta ja kannustaa toimintaan, ei galicialaisten - eikä myöskään meidän - epätoivo ja raivo ole ollut turhaa.
costep_2003-03-13_4_65	Naton joukkojen korvaaminen Euroopan yhteisen turvallisuus- ja puolustuspolitiikan alaisuuteen kuuluvilla sotilasvoimilla on esitetty ensimmäisenä sotilasoperaationa, joka toteutetaan tämän politiikan osana. Vastustamme tätä politiikkaa. Tämä sotilasoperaatio on toteutettu EU:n ja Naton 16. joulukuuta 2002 antaman yhteistä turvallisuus- ja puolustuspolitiikkaa koskevan julkilausuman mukaisesti. Siinä todetaan, että EU ja Nato ovat tyytyväisiä Euroopan unionin ja Naton väliseen kriisinhallintaa koskevaan strategiseen kumppanuuteen, joka perustuu yhteisiin arvoihin, turvallisuuden jakamattomuuteen ja päättäväisyyteen kohdata uuden vuosisadan haasteet. Kyseessä ovat todellakin sotilasvoimat - vaikkakin symboliset - jotka voivat hyödyntää Naton voimavaroja ja joiden johdossa on Naton Euroopan-joukkojen apulaiskomentaja. Tässä on kyse Euroopan yhteisen turvallisuus- ja puolustuspolitiikan, Naton Euroopan-pilarin, alaisesta sotilasoperaatiosta. Tässä on kyse pyrkimyksestä jatkaa laitonta ja epäoikeutettua Nato-operaatiota, joka on yhdenmukainen Balkanin maihin kohdistuneen häirinnän ja imperialistisen hyökkäyksen kanssa. Tämä alustava sotilasoperaatio näyttää tietä muille, ja seuraavaksi ehdotettaneen Naton joukkojen korvaamista Bosniassa ja Hertsegovinassa. Tämän vuoksi äänestämme mietintöä vastaan.
costep_2003-03-13_4_84	Arvoisa puhemies, arvoisa komission jäsen, hyvät kollegat, haluaisin mielelläni onnitella komission jäsentä Fischleriä tiedonannosta, jonka hän on juuri antanut parlamentille, mutta en voi tehdä sitä. Komission yksipuolinen ajattelu on johtanut vanhentuneeseen tapaan lähestyä ongelmaa, joka on vaivannut yhteisöä jo pitempäänkin, kuten arvoisa komission jäsen itsekin totesi hetki sitten. Myös komission tiedonannon sisältö oli minulle pettymys. Nyt pystymme enää enintään rajaamaan monikansallisille yrityksille myönnetyn yhteisön tuen väärinkäytön aiheuttamia vahinkoja. Ehkäpä jos komissio olisi ollut kaukonäköisempi ja valppaampi, tässä komission tiedonannossa käsiteltyjä yritysten sulkemisia ja uudelleenjärjestelyjä ei olisi päässyt edes tapahtumaan. Omasta ja PPE-DE-ryhmän puolesta haluan ilmaista myötätuntoni kaikille, erityisesti portugalilaisille työntekijöille, joita ulkomaisten yritysten sulkemispäätökset koskevat. Työpaikkojen vähentäminen on musertava isku työntekijöille, joita vähennykset koskevat, ja heidän perheilleen. Kerron kaksi esimerkkiä tapauksista, jotka tunnen hyvin: Clarkin kenkätehtaasta ja Bawo-nimisestä vaatetusalan yrityksestä. Viime tammikuussa Clarkin johto päätti odottamatta ja työntekijöitä kuulematta sulkea tehtaansa Castelo de Paivassa Portugalissa jättäen 588 työntekijää työttömäksi. Kaksi vuotta aiemmin se oli vastaavalla tavalla sulkenut tehtaansa Aroucassa samalla alueella, jolloin lähes 500 ihmistä jäi työttömäksi. Clark oli saanut valtavia summia sekä yhteisön tukea että kansallista ja paikallista tukea. Siitä huolimatta yritys ilmoitti joukkoirtisanomistensa perusteeksi, että sen oli tuotava kengänpäällisiä Intiasta ja Romaniasta säilyttääkseen kilpailukykyisen hintarakenteensa. Tämä oli sanatarkka lainaus Clarkin lehdistötiedotteesta 10. tammikuuta. Toinen tapaus on seuraavanlainen. Viime helmikuussa Bawon johto alkoi siirtää koneita pois Estarrejassa sijaitsevasta tehtaastaan yön turvin, täysin työntekijöidensä tietämättä. Aivan sattumalta yksi työntekijöistä tajusi mitä oli tekeillä ja hälytti paikalle työtoverinsa. Työntekijät pitivät vahtia tehtaan porteilla yötä päivää sateessa ja kylmässä, kunnes tuomioistuin määräsi koneet takavarikoitavaksi. Molemmat yritykset aikoivat siirtää toimintojaan ehdokasmaihin ja kolmansiin maihin. Nämä tapaukset ovat malliesimerkkejä siitä, miten ei pitäisi käydä. Ne antavat aihetta kysyä: mihin on kadonnut tasapaino taloudellisten etujen ja yrityksen etujen ja toisaalta työntekijöiden ja yhteiskunnan oikeuksien väliltä? Jos tilanne jatkuu, kuinka käy eurooppalaisen yhteiskuntamallin? Arvoisa puhemies, hyvä komission jäsen, haluamme toki puolustaa kilpailukykyämme, emme ole globalisaation vastustajia, ymmärrämme maailmanmarkkinoilla vallitsevan kilpailun luonteen, mutta emme voi hyväksyä sitä, että taloudellisista näkökohdista tulee itsetarkoitus eikä vain ihmiskunnan palveluksessa oleva väline. Emme voi hyväksyä, että eurooppalaisten veronmaksajien rahoja käytetään sellaisten yritysten tukemiseen, jotka siirtyvät maasta toiseen suurempien voittojen ja halvemman työvoiman toivossa. Sitä paitsi yritykset toimivat näin välittämättä vähäänkään toimiensa sosiaalisista vaikutuksista työntekijöihin ja heidän perheisiinsä puhumattakaan niiden taloudellisista vaikutuksista alueisiin, joita työpaikkojen vähennykset koskevat. Myönnettävien tukien on autettava uusien työpaikkojen luomisessa, ei tuotannon siirtojen rahoittamisessa. Pyrkimyksemme ei ole estää yrityksiä sulkemasta tai siirtämästä tehtaitaan, vaan varmistaa, että rahoitustukea saavat yritykset sitoutuvat pitkäaikaiseen työllistämiseen. Yksi Euroopan unionin painopistealueista on työllisyys. Lissabonin strategiassa asetettiin tavoitteeksi täystyöllisyyden saavuttaminen vuosikymmenen kuluessa. Parlamentti suhtautuu yhä epäilevämmin Euroopan unionin mahdollisuuksiin saavuttaa Lissabonin tavoitteiden mukaista edistystä. Nyt keskustelun kohteena oleva ilmiö, tehtaiden siirtäminen halvempiin maihin, yleistyy useissa jäsenvaltioissa saaden aikaan työttömyyttä ja vaarantaen alueiden taloudellisen ja sosiaalisen kehityksen. Sen seurauksena sosiaaliturvajärjestelmiin kohdistuu yhä suurempia paineita, kun työttömien tarvitseman sosiaaliavun kustannukset jäävät sosiaaliturvajärjestelmän kannettaviksi. Samalla me tietenkin loittonemme yhä kauemmas Lissabonissa hahmotelluista tulevaisuudennäkymistä. Jotakin on tehtävä kiireesti. Siksi vetoammekin komissioon, jotta se alkaisi laatia lainsäädäntökehystä, jossa yhteisön tuen myöntämiseen yrityksille tulisi mukaan myös moraalinen ulottuvuus. On luotava selkeät säännöt, joilla voidaan toisaalta ehkäistä Euroopan unionin myöntämän tuen väärinkäyttöä ja toisaalta rangaista väärinkäytöksiin syyllistyneitä yrityksiä. Komission on kieltäydyttävä myöntämästä tukea yrityksille, jotka eivät kunnioita jäsenvaltioille antamiaan sitoumuksia, ja pakotettava ne maksamaan saamansa tuen takaisin. Välittömänä toimenpiteenä kehotamme komissiota tarkkailemaan käynnissä olevia yritysten sulkemisia sekä laatimaan luettelon yrityksistä, jotka eivät noudata sitoumuksiaan. Lopuksi haluan kiittää tämän parlamentin muita poliittisia ryhmiä tuesta, erityisesti sosialistikollegojamme, jotka ovat ymmärtäneet yhteisön alueella tapahtuvien yrityssiirtojen seurausten laajuuden.
costep_2003-06-03_2_99	Euroopan parlamentti käyttää hyväkseen sitä, että Nizzan sopimuksen seurauksena neuvoston päätös Euroopan parlamentin jäsenten ohjesäännöstä on nyt tehtävä määräenemmistöllä eikä enää yksimielisesti, ja pitää jälleen kerran jääräpäisesti kiinni ehdotuksesta, joka sisältää osatekijöitä, joita emme voi hyväksyä. Yksi tällainen osatekijä on se, että ohjesäännössä määritellään parlamentin jäsenille maksettava kuukausikorvaus, joka on sama kaikille jäsenille riippumatta siitä, mitä maata he edustavat. Euroopan parlamentin jäsenet valitaan kansallisista vaalipiireistä. Näin ollen he ovat, ja heidän on jatkossakin oltava, sidoksissa omiin vaalipiireihinsä. Yhtenäisen kuukausikorvauksen määrääminen sopii federalistiseen näkemykseen edustajantehtävästä, sillä se voidaan nähdä pyrkimyksenä muuttaa nykyisin eri jäsenvaltioita edustavat Euroopan parlamentin jäsenet tulevaisuudessa eurooppalaisiksi kansanedustajiksi. Tähän näkemykseen emme voi yhtyä. Lisäksi, kuten olemme korostaneet, sosiaalinen todellisuus EU:n eri jäsenvaltioissa on hyvin erilainen, mistä seuraa väistämättä se, että mikäli säännös toteutetaan, useissa maissa, muun muassa Portugalissa, syntyy valtava epätasapaino ja ristiriita tavallisten työntekijöiden ja julkisen viran haltijoiden palkkauksen välille, mikä olisi täysin käsittämätöntä. Toisin sanoen Euroopan parlamentin jäsenen palkan on perustuttava kansallisen parlamentin jäsenten palkkaan siinä jäsenvaltiossa, joka hänet on valinnut edustajakseen. Näin ollen äänestimme mietintöä vastaan.
costep_2003-06-19_4_52	Euroopan unioni on osallistunut jäsenvaltioiden alueellisten erojen torjuntaan koheesiorahastonsa avulla, joka on taloudellisen ja sosiaalisen koheesion edistämisen pääväline. Koska Portugalin BKTL on alle 90 prosenttia yhteisön keskiarvosta, maan infrastruktuuri on unionin jäsenyydestä lähtien kehittynyt enemmän kuin koskaan aikaisemmin erityisesti ympäristöalalla (vesivarojen hallinto) ja liikennealalla (rautatiet). Laajentumisen kynnyksellä on erittäin tärkeää, että käytettävissä olevia varoja hyödynnetään tehokkaasti ja järkevästi. Yhtä tärkeää on, että hankkeet ovat laadukkaita ja että niiden toteuttamisaikataulut ovat realistisia. Mietinnössä esitetyn väitteen tavoin kannatan rahaston toiminnan valvonnan tehostamista paikan päällä ja tuen vaikutusten yksityiskohtaisempaa arviointia, rangaistuksia väärinkäytöksistä ja tarpeettomien määrärahojen perintää. Nämä toimet lisäävät avoimuutta. On muistettava, että makrotaloudelliset kriteerit, erityisesti julkisen sektorin alijäämän kasvu, vaikuttavat yhteisön varojen myöntämiseen. Portugalin 4,1 prosentin alijäämä vuonna 2001 nosti esille kysymyksen rahoituksen mahdollisesta keskeyttämisestä. Tämän mietinnön mukaan Portugali on ainoa jäsenvaltio, joka on tällaisessa tilanteessa! Haluan tässä yhteydessä todeta, että kannatan selkeästi niitä tiukkoja taloudellisia toimia, joita kotimaassani kehitetään, vaikka niitä onkin arvosteltu rajusti.
costep_2003-06-19_4_72	Tuemme Yhdistyneiden Kansakuntien aloitteita, joilla pyritään torjumaan laitonta asekauppaa, kuten pienaseiden laitonta kauppaa, joka lisää aseilla käytävää kauppaa ja kasvattaa suurten asevalmistajien voittoja. Minun on kuitenkin korostettava sitä seikkaa ja ristiriitaa, että tämä keskustelu käytiin jo silloin, kun keskustelimme Euroopan unionin turvallisuusstrategiasta. Keskusteluun osallistui myös YUTP:n korkea edustaja Javier Solana, joka oli laatinut kertomuksen Thessalonikin Eurooppa-neuvostoa varten. Miksi näin? Koska korkea edustaja Solana kannatti puheessaan turvallisuuskäsitettä, joka perustuu sotilasvoiman käyttöön ja väliintuloihin. Hän halusi myös kehittää strategian, joka takaisi tarvittaessa varhaisen, nopean ja päättäväisen väliintulon ja loisi sotilaallisia voimavaroja diplomaattisten ja rauhanomaisten keinojen rinnalle. Ehdotettu Euroopan unionin turvallisuusstrategia tuntuu olevan YUTP:n ja YTPP:n tavoitteiden sekä Washingtonissa ja Prahassa järjestettyjen Naton huippukokousten päätelmien mukainen, koska strategiassa korostetaan sotilaallisen voimankäytön mahdollisuutta. Strategiassa vahvistetaan toisin sanoen sellaiset politiikat ja välineet, jotka ovat kansainvälisissä yhteyksissä toteutettavan aseistariisunnan ja liennytyksen vastakohta ja joilla pyritään takaaman maailmanlaajuinen sotilaallinen ylivalta tavoitellun Euroopan unionin ja Yhdysvaltain välisen kumppanuuden avulla.
costep_2003-09-22_1_99	Arvoisa puhemies, arvoisa komission jäsen, hyvät kollegat, kansalaisvapauksien ja -oikeuksien sekä oikeus- ja sisäasioiden valiokunta hylkäsi äänestyksessään Itävallan aloitteen asetuksesta, jossa määritellään perusteet siitä, mitkä maat ovat turvallisia kolmansia maita, jotka voivat ottaa vastuulleen kolmannen maan kansalaisen tekemän turvapaikkahakemuksen käsittelyn. Äänestystulos on selvä osoitus laajasta ainakin menettelytapoihin liittyvästä yksimielisyydestä, joka vallitsee siitä, että kyseinen väline ei ole käytännöllinen ja että aloitteen saattaminen päätökseen olisi turhaa. Tästä ollaan yksimielisiä huolimatta siitä, että aloitteella pyritään hyvään tarkoitukseen tässä perustavanluonteisessa asiassa. Jäsen Schmidt on selvästikin ymmärtänyt, ettei parlamentti halua jättää huomiotta todella tärkeitä asioita eikä se ole valmis menemään helpoimman kautta, sillä näin ei päästä mihinkään. Tästä syystä tuen poliittisen ryhmäni tavoin esittelijän kantaa. Haluaisin lyhyesti tarkastella aloitetta täysin objektiivisesti ja toistaa jotain jo todettuja asioita: aloitteen soveltamisala vaikuttaa erittäin suppealta siksi, että 15:stä turvalliseksi kolmanneksi maaksi listatusta valtiosta kymmenen on jo sopinut Dublin II -asetuksen ja koko Schengenin säännöstön täytäntöönpanosta, ja siksi, ettei ole selvää, milloin Bulgaria ja Romania ovat tilanteessa, jolloin niihin voidaan soveltaa yhteisön säännöksiä, kuten kaikki tiedämme. Tämä tekisi asetuksesta turhan, sillä kun Norja ja Islanti ovat sisällyttäneet Schengenin säännöstön kansalliseen lainsäädäntöönsä, ainoastaan Sveitsi jäisi Itävallan esittämään luetteloon. Toistan myös muutaman seikan, joista jo ollaan yksimielisiä, eli sen, että neuvoston toivotaan nopeasti hyväksyvän pakolaisaseman myöntämistä tai peruuttamista koskevissa menettelyissä sovellettavia vähimmäisvaatimuksia koskevan direktiivin, mitä parlamentti siltä pyysi Watsonin laatimassa mietinnössä. Neuvosto myös lupautui tähän Sevillassa. Jos direktiivi annetaan vuoden loppuun mennessä, kuten toivomme, Itävallan aloite menettäisi merkityksensä, sillä direktiivillä ratkaistaan turvallisia kolmansia maita koskeva peruskysymys. Arvoisa puhemies, tämänpäiväistä keskustelua käydään loppujen lopuksi juuri tästä syystä. Vaikka parlamentti laati lausunnon aiheesta, meitä ei kuultu 18. kesäkuuta 2002 tarkistetusta komission aloitteesta. Tästä syystä haluamme tänään lähettää sellaisen viestin, että tämän turvapaikkamenettelyjä koskevan keskustelun tarkoituksena on tehdä meidän kantamme selväksi. Lopputarkastelussa asian ydin on tämä, eikä parlamentti voi hyväksyä yhteisen ratkaisun lykkäämistä ja sen uhraamista kansallisten ennakkoluulojen tai vaatimusten edessä. Sen sijaan meidän on jätettävä huomiotta tarpeettomat seikat ja esteet ja omistauduttava pitemmittä puheitta käsillä olevan tehtävän suorittamiseen. Juuri pidempien puheiden välttämiseksi haluan tästä syystä nyt kiittää komission jäsentä Vitorinoa, joka on tänään hieman valaissut asiaa ja tehnyt lyhyestä keskustelustamme koko lailla kannattavan.
costep_2003-09-24_3_108	Euroopan parlamentti otti tänään merkittävän askeleen kohti Euroopan unionin energiaverotuksen muuttamista ympäristöystävällisemmäksi näyttäessään vihreää valoa direktiiville, jolla uudistetaan energiatuotteiden ja sähkön verotusta koskevaa yhteisön kehystä. Toivon, että neuvoston vastaus on yhtä rakentava ja ettei jälleen kerran käytetä veto-oikeutta, jolla tämän saman säädöksen muuttaminen estettiin vuonna 1997. Kaikessa kestävän kehityksen politiikassa yksi tärkeimmistä tavoitteista on tuotteen ulkoisten ympäristökustannusten ottaminen huomioon talouselämässä. Toisin sanoen tavaroiden hinnan on kuvastettava niiden todellisia ympäristökustannuksia. Hintaan sisältyvä viesti on olennaisen tärkeä, jotta sekä tuottajien että kuluttajien valintoja alkaisi ohjata kestävyys. Tämä tilanne on valitettavasti vielä kaukana, minkä vuoksi vihreän ostaminen on edelleen luksusta, eikä vihreän myyminen ole vielä riittävän kannattavaa. Tuen esittelijää siinä, että hän peräänkuuluttaa kunnianhimoisempia ja sitovampia sääntöjä ja erityisesti sitä, että uusiutuvia energialähteitä käyttämällä valmistettujen tavaroiden veroja olisi alennettava ja toisaalta liikenteessä käytettävien fossiilisten polttoaineiden veroja olisi nostettava.
costep_2003-09-25_4_53	Komissio haluaa päivittää lainsäädäntöä, jolla on säännelty rahoitusmarkkinoita vuodesta 1993. Tämä lainsäädäntö on ollut keskeinen väline Euroopan pääomamarkkinoiden luomisessa, mikä on rahoituspalvelualan toimintasuunnitelman lopullinen, Lissabonin strategiaan sisältyvä tavoite. Mietinnössä tuetaan direktiivin pääkohtia sijoituspääoman edunvalvojien erilaisista sijoituspalveludirektiivin malleista huolimatta: anglosaksisessa mallissa sijoituspalveluyritykset kilpailevat raivokkaasti pörssien kanssa, tukevat Lontoon Cityä ja avaavat ovensa yhdysvaltalaiselle sijoituspääomalle, kun taas manner-Euroopan järjestelmä perustuu vahvemmin pörsseihin ja on ranskalaisten sijoittajien suosiossa. Kyse on siis siitä, että jonkin valtion sijoituspääoma on markkinoilla hallitsevassa asemassa samalla, kun pääomanliikkeet ja sijoittajien vapaus lisääntyy, jolloin alan toimijat pystyvät keräämään valtavasti varoja eläkerahastoista ja sosiaaliturva-alan yksityistämisestä. Kyseessä ovat myös yksinkertaiset valvontasäännöt ja toiminnan avoimuus niiden kustannusten vuoksi. Tämän tavoitteen, jota emme kannata, on tarkoitus olla tehokas, mutta se on vain lisännyt rahoitusmarkkinoiden epävakautta ja häilyvyyttä sekä vaikuttanut reaalitalouteen, talouskasvuun ja työpaikkoihin.
costep_2003-10-23_1_114	Juuri kun EU:n johtajat ilmaisivat äskeisessä Brysselin huippukokouksessa tukensa Bolivian demokraattisesti valitulle hallitukselle ja kehottaneet kansaa pidättäytymään väkivallasta, Gonzalo Sánchez de Lozada ilmoitti eroavansa presidentin tehtävästä ja pakeni Miamiin ystäviensä luokse. Bolivian kansannousu, jonka väkivaltainen ja verinen tukahduttaminen vaati kymmeniä kuolonuhreja, oli sorrettujen - työntekijöiden, maanviljelijöiden ja alkuperäisasukkaiden - tunteidenpurkaus, jolla he vaativat itselleen paikkaa auringossa. Se oli heidän yrityksensä puolustaa maansa luonnonrikkauksia ulkomaalaisten monopolien ja Yhdysvaltojen harjoittamalta uuskolonialistiselta ryöväykseltä. Jälleen kerran kansa nousee pääosaan historiassa. Jälleen kerran käy ilmi, ettei vahvaltakaan vaikuttava vihollinen ole voittamaton. Vaikka Euroopan parlamentin päätöslauselma sisältää useita oikeita arvioita, siinä suhtaudutaan melko neutraalisti kansannousuun. Sen vuoksi me Kreikan kommunistista puoluetta edustavat Euroopan parlamentin jäsenet äänestimme tyhjää. Samalla haluamme ilmaista solidaarisuutemme Bolivian kansaa ja koko Latinalaista Amerikkaa kohtaan sekä vakaan uskomme siihen, että äskeinen voitto ei tule olemaan viimeinen.
costep_2004-03-08_1_103	Arvoisa puhemies, arvoisa komission jäsen, hyvät parlamentin jäsenet, kuten kaikki tiedämme, Amsterdamin sopimuksessa annetaan jokaiselle unionin kansalaiselle oikeus liikkua ja oleskella vapaasti jäsenvaltioiden alueella, riippumatta siitä, harjoittaako hän taloudellista toimintaa. Tätä oikeutta varjellaan myös Euroopan unionin perusoikeuskirjassa. Tämä tarkoittaa kuitenkin sitä, että unionin kansalaisten on voitava liikkua vapaasti eri jäsenvaltioiden välillä, niin kuin yksittäisten jäsenvaltioiden kansalaisetkin liikkuvat tai muuttavat oman maansa alueella. Myönnämme kaikki, että tämän perusoikeuden harjoittaminen on edelleen vaikeaa. Siitä ovat osoituksena monet päätökset, joita yhteisöjen tuomioistuin on tehnyt asiasta. Tästä syystä on ratkaisevan tärkeää, että direktiivi hyväksytään mahdollisimman nopeasti, jotta vapaan liikkumisen oikeuden harjoittamista yksinkertaistetaan. Tuen näin ollen esittelijän, Giacomo Santinin - jota haluan onnitella hänen tekemästään erinomaisesta työstä - suositusta hyväksyä kanta sen nykyisessä muodossa. Se kattaa monet Euroopan parlamentin ensimmäisessä käsittelyssä esittämät tarkistukset, ja se on yleisesti ottaen hyvin tasapuolinen. Uusien tarkistuksien esittäminen johtaisi lisäksi neuvottelujen uudelleen käynnistämiseen ja lisäisi direktiivin hyväksymiseen kohdistuvia paineita, laajentumisen lähestyminen huomioon ottaen. Haluan korostaa suurimpia ehdotuksia, jotka ovat mielestäni tärkeimpiä. Ensimmäinen on hallinnollisten muodollisuuksien supistaminen ehdottomaan minimiin, toinen on oikeus vapaaseen liikkumiseen kolmen kuukauden ajan ilman tarvetta hallinnollisiin menettelyihin, kolmas on pysyvän oleskeluoikeuden myöntäminen sen jälkeen, kun henkilö on oleskellut pysyvästi vastaanottavassa jäsenvaltiossa neljän vuoden ajan, ja neljäs on valtioiden oikeuksien rajoittaminen, jotta ne eivät voi evätä tai kumota oleskelulupaa unionin kansalaisilta turvallisuuteen tai yleiseen järjestykseen liittyvistä syistä. Viides ja viimeinen kohta koskee perheen käsitteen määrittelemistä. Haluan korostaa, että unionin kansalaisia koskevien oleskelun edellytyksien yhteensovittamisen ei pidä milloinkaan johtaa siihen, että jäsenvaltioiden lainsäädäntöä ja niiden omia perheen määritelmiä joudutaan muuttamaan. Perustamissopimuksen mukaan oikeus elää perheenä ei sisälly unionin toimivaltuuksiin, koska asia kuuluu kansallisiin toimivaltuuksiin.
costep_2004-04-01_1_71	Jäsenvaltioiden välinen tiiviimpi yhteistyö on tarpeen salakuljetuksen ja veropetosten torjumiseksi sisämarkkinoilla, joilla tavarat ja pääoma liikkuvat vapaasti. Asetus on osa säännöspakettia, jonka tarkoituksena on lisätä jäsenvaltioiden toimivaltaisten viranomaisten välistä keskinäistä avunantoa tässä tapauksessa valmisteverotuksen alalla, jossa tupakan salakuljetus on erityisen merkittävä ilmiö. Esittelijä pahoittelee kuitenkin sitä, että nyt ei ole oikea aika viedä välillisen verotuksen yhdenmukaistamista eteenpäin yhteisön lainsäädännön kautta, ja pitääkin yhteistyötä väliaikaisena ratkaisuna. Olen täysin eri mieltä, sillä yhteistyö on tehokas keino torjua veropetoksia ja järjestäytynyttä rikollisuutta paitsi valmisteverotuksen myös arvonlisäverotuksen ja muun välillisen verotuksen alalla. Se on ennen kaikkea keino, joka säilyttää valtioiden suvereniteetin. Yhdenmukaistamisesta seuraisi muita taloudellisia ongelmia ja verotulo-ongelmia jäsenvaltioissa. Hajautetun yhteistyön ajatus on tästä syystä hyvä ratkaisu.
costep_2005-01-27_1_42	Auschwitzin keskitysleirin vapauttamisen 60-vuotismuistopäivänä muistellaan juutalaisten kauheaa kansanmurhaa ja tuomitaan se. Emme saa unohtaa tätä murhenäytelmää, joka on ollut maanosamme historian häpeällisimpiä ja tuskallisimpia tapahtumia. Meidän kaikkien täytyy ottaa siitä opiksi tulevaa varten, jotta voimme torjua ääriliikkeitä, joista seuraa suvaitsemattomuutta, syrjintää ja rasismia. Kannatan ajatusta siitä, että 27. päivästä tehtäisiin päivä, jota vietetään juutalaisten kansanmurhan ja sen uhrien muistoksi kaikkialla Euroopassa. Olen huolissani antisemitismin ja rasismin kasvusta sekä ääripuolueiden ja muukalaisvihaa lietsovien puolueiden noususta. EU:n ja koko kansainvälisen yhteisön täytyy yhdessä edistää ja suojella täysimääräisesti ja tehokkaasti kansalaisoikeuksia ja perusoikeuksia unionissa ja muualla maailmassa. EU:n täytyy pysyä uskollisena yhteiseen perintöön kuuluville arvoille, pyrkiä turvaamaan suvaitsevaisuuden ja syrjimättömyyden periaatteet ja edistää sosiaalista, taloudellista ja poliittista yhdentymistä. On erittäin tärkeää, että aloitamme uudestaan keskustelut ehdotuksesta rasismia ja muukalaisvihaa koskevaksi puitepäätökseksi, sillä rasismia ja muukalaisvihaa voidaan torjua tehokkaasti ja johdonmukaisesti koko EU:n alueella vain, jos käytettävissä on yhdennetty lähestymistapa, joka sisältää sekä ennaltaehkäiseviä toimenpiteitä että rankaisutoimenpiteitä.
costep_2005-05-09_1_102	Arvoisa puhemies, haluan yhtyä äänelläni esittelijän onnittelijoihin, ja onnittelen myös komissiota kunnianhimoisesta kertomuksesta ja paketista. Haluan korostaa tällaisen Euroopan tason kunnianhimoisen pyrkimyksen merkitystä eurooppalaiselle elokuvateollisuudelle. Esimerkkinä siitä, kuinka ei pidä toimia ja miksi tällaista pakettia tarvitaan, voidaan tarkastella Skotlantia. Meillä on korkeatasoinen elokuvainfrastruktuuri, lahjakkaita teknikoita ja näyttelijöitä sekä vaikuttavia maisemia, mutta elokuvateollisuutemme ei ole tunnettua. Ja hyvästä syystä: hallituksemme ei tue alaa riittävästi. Elokuva Skotlannin kuningattaresta Marystä tehdään Irlannissa, ja uusi elokuvaversio Macbethistä - skotlantilaisesta näytelmästä - kuvataan Mansaarella. Hallituksen tuki elokuvalle on ratkaisevaa elokuvateollisuuden globaaleilla markkinoilla. Mietintö osoittaa, miksi tarvitsemme kunnianhimoista eurooppalaista kehystä, jossa on sielu mukana, jotta voimme laajentaa sen eurooppalaisen ulottuvuuden ulkopuolelle. Onnittelen esittelijää ja annan kopion mietinnöstä Skotlannin hallitukselle.
costep_2005-05-12_1_115	Poliittisilla hallintoelimillä voi olla vain yhdenlainen viestintästrategia: totuus ja avoimuus, joihin yhdistyy valmius kuunnella ja tulla kuulluksi. On totta, että suurin osa Euroopan kansalaisista tuntee olevansa lähellä EU:n hengen ydintä. On kuitenkin myös yhtä totta, että monet tuntevat olevansa vieraantuneita EU:n päivittäisestä toiminnasta ja joidenkin EU:n tekstien sisällöstä. Tärkein tavoite onkin avoimuuden ja totuuden keinoin ja pluralismia täysin kunnioittaen lisätä Euroopan unionin näkyvyyttä ja kiinnittää huomiota kansalaisten mielipiteeseen. Kaikessa viestinnässä on kaksi puolta ja tämä kuuluu sen kaikkein demokraattisimpiin ominaispiirteisiin. Ottakaamme siis asia huomioon.
costep_2005-09-05_1_19	Arvoisa puhemies, 14. elokuuta kyproslaisen halpalentoyhtiön lentokoneelle sattuneessa onnettomuudessa kuoli 121 ihmistä. Kyproksen kaltaiselle pienelle maalle inhimilliset menetykset ovat olleet murskaavia, ja, arvoisa puhemies, haluaisin kiittää teitä ja kaikkia kollegojani uhrien omaisille osoitetuista surunvalitteluista. Nyt kun onnettomuuden tarkkaa syytä koskevat tutkimukset ovat vielä kesken, tietoomme on tullut virallisia raportteja, joiden mukaan pitkäaikaiset organisaatiovirheet ja hallinnolliset puutteet ovat saattaneet johtaa siihen, ettei Kyproksen siviili-ilmailulaitos ole pystynyt hoitamaan asianmukaisesti tehtäväänsä lentoturvallisuuden varmistajana. Vaikka Kyproksen hallitus on sitoutunut ryhtymään välittömästi korjaaviin toimenpiteisiin, on nyt selvää, että komissio on ollut tietoinen tilanteesta jo jonkin aikaa, mutta kuitenkin vaiennut siitä, ja suosinut hitaita ja tehottomia korjaavia toimenpiteitä. Muiden jäsenvaltioiden siviili-ilmailuviranomaisilla voi olla samankaltaisia turvallisuusongelmia, ja korjaavia toimenpiteitä saatetaan tarvita kiireellisesti. Kun komissio antaa myöhemmin tänä iltana parlamentille tiedonannon, toivon, että komissio tekee meille harvinaisen selväksi, että se aikoo pikaisesti ryhdistäytyä tehtävässään siviili-ilmailuviranomaisten vartijana ja varmistaa, että avoimuutta noudatetaan tarkasti.
costep_2005-09-29_1_74	Haluan korostaa lyhyesti, ettei missään kohdassa vaadita kiireellisiä toimenpiteitä sellaisten alojen tukemiseksi, jotka kärsivät vakavasti öljyn hinnannousun takia. Päinvastoin tekstissä korostetaan poliittisten tukitoimien välttämisen tärkeyttä. Haluan tähdentää, että sen jälkeen kun kalastajat esittivät näkemyksensä öljyn hinnannousun vaikutuksista kalastusalaan, 19. ja 20. syyskuuta kokoontunut maatalousministerien neuvosto on selittämättömästi vain kerran pannut merkille tilanteen, eikä se ole onnistunut päättämään minkäänlaisesta toimenpiteestä ongelman ratkaisemiseksi. Kuten kalastajat ovat varoittaneet, öljyn hinnannousu on aiheuttanut mittavia ongelmia alalle. Monet alukset poistuvat käytöstä, jollei ryhdytä välittömiin toimiin, kuten myönnetä rahallista tukea öljyn hinnannousun hillitsemiseksi. Sallinette minun lisätä, että öljyn hinnannousu on pahentanut osaltaan niiden lukuisten kalastajien jo ennestään vaikeaa tilannetta, jotka käyttävät perinteisiä menetelmiä ja tarvitsevat työssään polttoainetta ja jotka eivät saa minkäänlaista tukea polttoaineen jatkuvien hinnankorotusten vaikutuksen hillitsemiseksi. Siksi tarvitaan kiireisiä toimia muiden pitkän aikavälin toimenpiteiden ohella.
costep_2005-12-01_1_98	Haluamatta sekaantua verotuksen yhdenmukaistamista ja yleistä arvonlisäverojärjestelmää koskevaan keskusteluun totean, että tämän päätöslauselman tärkein tavoite on jatkaa vielä vuodella - vuoden 2006 loppuun - niiden jäsenvaltioiden koeaikaa, jotka päättivät kokeilla alennetun arvonlisäverokannan soveltamista tiettyihin työvaltaisiin palveluihin. Koska tämä on kertaluonteinen toimenpide, sillä voidaan mielestämme edistää työllisyyskehitystä ja vähentää harmaata taloutta. Tässä vaiheessa on liian aikaista arvioida tämän toimenpiteen sosioekonomista vaikutusta, sillä se lisää myös epäsuoran verotuksen joustavuutta. On pidettävä mielessä, että tämän toimenpiteen äkillinen lopettaminen saattaisi nostaa hintoja. Näitä järjestelyitä pitäisi soveltaa kaikkiin nykyisiin jäsenvaltioihin, sillä uusia jäsenvaltioita ei pitäisi syrjiä. Sitä ei voitaisi hyväksyä. Istunto päättyi klo 11.50.
costep_2006-04-27_1_83	Euroopan unionin olisi mielestäni keskityttävä ensisijaisesti alueelliseen yhteistyöhön. EU:lla on velvollisuus jäsenvaltioidensa kansalaisia kohtaan ja kansainvälisen yhteisön jäsenenä sillä on velvollisuus täyttää ainutlaatuinen tehtävänsä lähimmällä vaikutusalueellaan. Nyt on kuitenkin aika ja tarve laajentaa tätä vaikutusaluetta muille aloille, ja luonnollisesti myös Latinalaiseen Amerikkaan. Tämä alue tarjoaa historiallisista, kulttuurisista ja kielellisistä syistä hienon mahdollisuuden edistää poliittista ja taloudellista yhteistyötä, ja mikä tärkeintä, luoda kansainvälisiä suhteita, joissa Atlantin molemminpuolisesta yhteistyöstä olisi todella paljon hyötyä. Lopuksi haluan kommentoida yhtä seikkaa Portugalin näkökulmasta. Vaikka Portugalin velvollisuutena onkin asettaa Afrikka etusijalle ulkopolitiikassaan, se ei saa unohtaa transatlanttisten yhteyksien merkitystä. Portugalin on siis annettava täysi tuki erilaisille aloitteille, kuten Wienissä 12. ja 13. toukokuuta pidettävälle huippukokoukselle. Toivonkin siis, että huippukokouksen lopputulos on myönteinen erityisesti Mercosurin kanssa käytävien neuvottelujen osalta. Olen useissa yhteyksissä ilmaissut tähän aiheeseen liittyvän huoleni ja kiinnostukseni.
costep_2006-06-01_1_109	On aina paikallaan muistuttaa, että lasten oikeuksien edistäminen on asetettava etusijalle lainsäädännössä, jäsenvaltioissa ja unionissa. Näin etenkin tänään, kun vietetään maailman lastenpäivää. Lapsissa on tulevaisuus, ja EU:n väestöstä noin viidennes on lapsia. Puollan puitepäätöksen tekemistä lapsiin kohdistuvista seksuaalirikoksista annetuista tuomioista johtuvien ammattikieltojen tunnustamisesta ja täytäntöönpanosta EU:ssa. Puollan myös esittelijän esittämiä tarkistuksia. Tämä on tärkeä toimi, jolla parannetaan jäsenvaltioiden välistä yhteistyötä lastensuojelun alalla. Lisäksi sillä on kaksiosainen tavoite: parannetaan ammattikieltoja koskevan tiedon saantia ammattikieltojen pakollisella rekisteröinnillä rikosrekisteriin ja tehdään niiden täytäntöönpano pakolliseksi. Näin pedofiliasta yhdessä jäsenvaltiossa tuomittu henkilö, jota koskee kielto toimia tehtävissä, joissa hän voisi olla kosketuksissa lapsiin, ei pysty kiertämään kyseistä kieltoa muuttamalla toiseen jäsenvaltioon. Yhdessä jäsenvaltiossa annetulla ammattikiellolla on oikeudellista vaikutusta muissa jäsenvaltioissa, mikä laajentaa ammattikieltojen ja muiden kieltojen vastavuoroista tunnustamista koskevan periaatteen täytäntöönpanoa.
costep_2006-06-01_1_112	Uusimmat käänteet Israelissa ovat olleet tervetulleita - näin etenkin selkeästi vuoropuheluun ja sovintoon tähtäävän puolueen vaalivoitto - mutta samaa ei voida sanoa palestiinalaishallinnon vaalituloksesta. Tulos on kyllä oikeudelliselta kannalta säännönmukainen, mutta se herättää kaksin verroin huolta. Ensinnäkin valtaan nousi poliittinen ryhmä, joka ei tunnusta Israelin valtiota eikä näin ollen täytä yhtä rauhanprosessin edellytyksistä. Tulos osoitti samalla, etteivät palestiinalaishallinnon piiriin kuuluvat ihmiset pitäneet vaaleissa tärkeimpänä sitä, että tämä iät ja ajat kestänyt konflikti saataisiin ratkaistua neuvottelemalla. Tältä pohjalta EU:n ja koko kvartetin on sovittava seuraavista askeleista. Palestiinalaishallinnon hallituksen suhteen on pysyttävä lujana, mutta samalla on oltava avoin presidentti Mahmud Abbasille ja hänen aloitteilleen, joilla pyritään sopimaan yleisesti ainoasta hyväksyttävissä olevasta ratkaisusta eli kahden valtion rauhanomaisesta rinnakkaiselosta. EU:n asema avunantajana on merkittävä, joten toivottavasti Eurooppa osoittaa olevansa tehtävänsä mittainen tällä ulkopolitiikan saralla ja pystyy vaikuttamaan tilanteeseen myönteisesti.
costep_2006-11-14_15_16	Arvoisa puhemies, luettuaan lainsäädäntöohjelman ja kuultuaan komission vuoden 2007 työohjelman esittelyn voi vain todeta, että olemme entisessä tilanteessa. Yhä vain samaa uusliberalismia, joka vaarantaa sosiaaliset ja työntekijöiden oikeudet, joka tekee työstä entistä epävakaampaa, jossa palataan vanhoihin hyväksikäyttömenetelmiin, jolla edistetään palvelujen, myös julkisten palvelujen, vapauttamista ja jossa kenellekään ei jää epäselväksi, mitä niin kutsutun Lissabonin strategian taustalla olevat aikeet ovat. Työsopimukset poljetaan jalkoihin joustavuuden, sisämarkkinoiden loppuunsaattamisen ja globalisaation nimissä, ja vaarana ovat toiminnan siirrot yhä useammassa kansainvälisessä yrityksessä, kuten on käynyt GM Opelille Azambujassa, Johnson Controlsille Nelasissa ja Portalegresa ja Learille Valongossa. Nämä ovat vain esimerkkejä vakavimmista tapauksista, jotka tällä hetkellä uhkaavat tuhansia työntekijöitä Portugalissa, jossa työttömyys on jo hyvin korkea tekstiili-, vaatetus- ja jalkineteollisuuden irtisanomisten vuoksi. Nyt nämä työttömät ovat tilapäistä työtä tarjoavien toimistojen ja muiden häikäilemättömien johtajien armoilla, kuten tapauksissa, joista olemme hiljattain kuulleet mediassa ja jotka liittyvät nälkäisiin ja rahattomiin portugalilaisiin työntekijöihin Alankomaiden eteläosissa. Onko tämä yritystoiminnan sosiaalista vastuuta todellisuudessa? Samaan aikaan Euroopan keskuspankki nostaa korkoja säännöllisesti yhtenäisvaluutan ja hintavakauden nimissä ja hallitukset turvautuvat vakaus- ja kasvusopimukseen heikentääkseen valmistusteollisuutta, haitatakseen sosiaalista kehitystä, vaarantaakseen mikro- ja pienyritykset sekä luodakseen kulttuurin, joka edistää maahanmuuttajien ja maastamuuttajien sekä heidän perheidensä häpeällistä hyväksikäyttöä. Tämän vuoksi meidän on korostettava tarvetta siirtyä pois näistä uusliberalistisista toimista. On aika asettaa sosiaalinen kehitys ja hyvinvointipolitiikka ensisijaisiksi tavoitteiksi, ja vetoankin solidaarisuuteen nälkäisiä, hyväksikäytettyjä portugalilaisia työntekijöitä kohtaan esimerkiksi juuri paljastuneissa tapauksissa Alankomaiden eteläosissa.
costep_2006-11-15_8_7	Äänestin Joan i Marin uutta monikielisyyden puitestrategiaa koskevan mietinnön puolesta, vaikka minulla onkin joitakin varaumia muutamien hyväksyttyjen ehdotusten ja tarkistusten osalta. Katson, että Euroopan monikielisyyden puitestrategiaan olisi sisällytettävä eurooppalaisten maailmankielten opettaminen ja edistäminen. Viittaan tällä ilmaisulla portugalin kieleen, joka on EU:n kielistä kolmanneksi puhutuin maailmassa (englannin ja espanjan jälkeen mutta ennen saksaa, ranskaa ja italiaa). Koska portugalin kieli on niin ainutlaatuinen ja koska sitä puhuu noin 200 miljoonaa ihmistä kahdeksassa maassa ja viidessä maanosassa, sen olisi oltava yksi EU:n virallisista kielistä. Mietinnössä ei kuitenkaan tunnusteta tätä asiaa. Portugalin kieli on kestävin side maanosien välillä, sillä se on viestintäväline, suurten runoilijoiden ja kirjailijoiden käyttämä raaka-aine, ja sillä on kunniakkaat juuret, jotka ulottuvat 800 vuoden taakse historiassa.
costep_2006-12-13_10_81	Ehdotus, josta tänään äänestimme, koskee moottoriajoneuvojen nykyisten päästörajoitusten tarkistamista sekä biopolttoaineilla toimivien ajoneuvojen sisällyttämistä. Uusi teknologia ja tieteelliset keksinnöt ovat antaneet meille mahdollisuuden pyrkiä korkean tason ympäristönsuojeluun sekä investoida näihin ajoneuvomarkkinoiden uusiin aloihin. Nykyaikana emme voi enää sivuuttaa kohtaamiamme ympäristöhaasteita emmekä olla piittaamatta siitä, että puhtaiden polttoaineiden alalla kehittyvät uudet markkinat. Tämän vuoksi tietojen tarjoaminen kuluttajille vähemmän saastuttavista ajoneuvoista, autojen korjaamisesta sekä valmistajien markkinoille saattamista uusista nimikkeistä ovat merkittäviä toimenpiteitä tulevaisuuden yhteiskunnan suojelemiseksi ja siihen investoimiseksi. Jälleen kerran vaarassa ovat sisämarkkinoiden toiminta, ympäristön kannalta kestävän kehityksen edistäminen ja kansalaisten elinolojen parantaminen. Äänestin tämän vuoksi Grooten mietinnön puolesta.
costep_2007-01-17_11_16	Arvoisa puhemies, minäkin haluan onnitella teitä valinnastanne ja toivotan teille menestystä uudessa tehtävässänne. Rautatieliikenteen vapauttaminen on täysin välttämätöntä, mutta edistyminen on ollut vaivalloista. Siksi meidän on jatkettava toimia toteuttaaksemme eurooppalaiset rautatieliikennemarkkinat, joiden avulla saavutamme yhteisen liikennepolitiikan merkittävät tavoitteet. Tässä yhteydessä haluan kiittää esittelijöitä erinomaisesta työstä. Vaikka junat edustavatkin monien kuvitelmissa edelleen romantiikkaa ja seikkailua osittain kuuluisan Idän pikajunan vuoksi, todellisuudessa ne ovat turvallisia, ympäristöystävällisiä liikennevälineitä, joilla voidaan kuljettaa nopeasti suuria tavaramääriä ja siirtää suuria matkustajamääriä mukavasti ja yhtä nopeasti. Atlantilta Itämerelle ja Mustallemerelle kulkeva rautatieliikenne on vielä kaukainen unelma, sillä tehokkaan ja vapaan liikkuvuuden tielle ilmaantuu rautatiealalla jatkuvasti vakavia esteitä. Ongelmana ovat edelleen esimerkiksi erilaiset raideleveydet Iberian niemimaalla ja sen ulkopuolella sekä erot kotimaan ja kansainvälisen liikenteen hallinnassa ja lipunmyynnissä. Näitä ongelmia ei ole helppo ratkaista. Vastassamme on suunnattomia vaikeuksia, ja ilman jäsenvaltioiden tahtoa emme pysty selviytymään niistä. Keski-Euroopan ruuhkat ja Euroopan syrjäisten alueiden saavutettavuus liittyvät tiiviisti yhteen. Maidemme talouskasvu edellyttää yhteisiä toimia, jolloin yhden alueen kehittäminen tuottaa edistystä toisillakin alueilla. Emme ole aivan haltioissamme Euroopan laajuisille verkoille myönnetystä rahoituksesta. Siksi meidän on oltava jokseenkin tyytyväisiä siihen kehitykseen, jonka puolesta toivottavasti huomenna äänestämme. Parlamentti tekee moninaisuudessaan parhaansa, mutta neuvoston on suhtauduttava myönteisesti kehityksen vauhdittamiseen ja rautatieliikenteen vapauttamiseen. Miten tämä toteutetaan? Myöntämällä, että on järkevää asettaa määräajat verkkojen vapauttamiselle, ja kaihtamalla liian tiukkaa talouskuria tässä prosessissa, hyväksymällä nykyisiä toimilupia ja julkisen palvelun velvoitteita koskevat kompromissiratkaisut, sopimalla junahenkilökunnan lupajärjestelmän säännöistä ihmisten ja omaisuuden turvallisuuden hyväksi ja lopuksi suojaamalla kansainvälisesti kaikkien matkustajien oikeudet. Laadukkaan palvelun ohella tämä on paras tapa houkutella ihmisiä käyttämään tätä liikennemuotoa ja samalla turvata sen kehitys ja pysyvät työpaikat alan työntekijöille.
costep_2007-02-01_8_6	Mietinnössä ei mainita, mitkä tekijät vaikuttavat siihen, että sosiaalinen epätasa-arvoisuus lisääntyy jatkuvasti, että kehityserot kasvavat koko ajan, että luonnonvaroja hyödynnetään hillitsemättömästi ja että ympäristöä tuhotaan valtavasti kaikkialla maailmassa. Siinä ei mainita, että tämä kaikki on tosiasiassa kapitalismin syytä. Mietinnössä on kuitenkin monia ehdotuksia ja kohtia, joita kannatamme. Tällainen on esimerkiksi vaatimus siitä, että kehitysavun määrä nostetaan tavoitteen mukaisesti 0,7 prosenttiin bruttokansantulosta, jotta kehitysyhteistyö on tehokasta yhteisvastuuseen perustuvaa politiikkaa. Emme kuitenkaan voi hyväksyä esimerkiksi seuraavia kohtia: Mietinnössä päätellään, että ainoastaan yksityisten pääomien avulla ja yksityissektorin ja julkisen vallan kumppanuudella voidaan saada kokoon riittävästi rahoitusta, koska kehitysmaiden paikallisviranomaiset eivät aina pysty järjestämään riittävästi rahoitusta suuriin investointeihin, joita tarvitaan infrastruktuuriverkostojen, kuten esimerkiksi vesijohto- tai viemäriverkoston rakentamiseen ja huoltamiseen. Tämä elämän perusvoimavara tarjotaan näin ollen yksityiselle pääomalle kuin tarjottimella. Vähiten kehittyneiden valtioiden velkoja ei peruuteta, vaan niille myönnettävien velkahuojennusten edellytykseksi asetetaan hyvä hallintotapa, jonka kriteerit suurvallat määrittelevät hetken mielijohteesta. Äänestimme edellä mainittujen seikkojen perusteella.
costep_2007-02-13_11_20	Kuten komission jäsen Fischer Boel vahvisti puheessaan, hänen suunnitelmansa mukaisen viinin yhteisen markkinajärjestelyn uudistuksen päätarkoituksena on käyttää viiniviljelmien raivaamista viinintuotantomarkkinoiden tasapainottamisen välineenä. Tämä tarkoittaa sitä, että heikoimmin kehittyneet alueet ja etenkin perhetilat ja pienituloiset viljelijät kärsisivät uudistuksesta eniten, millä olisi tuhoisa sosiaalinen ja ympäristöllinen vaikutus ja mikä johtaisi maaseutualueiden yhä suurempaan autioitumiseen ja lopulta hylkäämiseen. Vaikutukset olisivat tuhoisia valtaosalle Etelä-Euroopan maista, etenkin Portugalin kaltaisille maille, ja ne olisivat verrattavissa kesän metsäpalojen aiheuttamaan tragediaan. Siksi korostamme viinin ja viininviljelyn suojelua, sillä niillä on ollut keskeinen asema Euroopan ja etenkin Välimeren alueen kulttuurissa. Haluamme, että viljelijämme tuottavat yhä parempaa viiniä ja jatkavat juotavaksi tarkoitetun alkoholin tislausta. Vastustamme rypäleistä valmistettavan viinin väheksymistä ja sen korvaamista teollisella viinillä, jossa käytetään kolmansista maista tuotua rypäleen puristemehua. Arvoisa komission jäsen, meidän on puolustettava korkealaatuisia viinejämme.
costep_2007-03-14_6_30	EU:lla ei ole mitään voitettavaa tässä joustamattomassa mallissa, jossa määritellään taloudelliset toiminnat ja niiden julkinen tai yksityinen luonne. Nykyaikaisessa taloudessa - ja erityisesti EU:n taloudessa - tarvitaan joustavuutta. Paras malli Euroopan yhdentymiselle onkin sellainen, joka jättää jokaiselle jäsenvaltiolle tilaa valita ne polut, joita niiden kansalaiset haluavat seurata, ja jäsenvaltioille itselleen myös tilaa tehdä virheitä. Mahdollisuus tehdä virheitä on osa valinnan vapautta ja myös johtaa siihen. Näin ollen hyväksyn sen, että tarvitsemme oikeudellisesti selkeän määritelmän siitä, mitä tarkoitetaan yleishyödyllisillä taloudellisilla palveluilla ja yleishyödyllisillä sosiaalipalveluilla. Niiden merkityksen oikea määrittely on tärkeää, jotta EU ei vaatimuksia hyväksyessään määrää tai kiellä asioita, jotka eivät kuulu sen toiminnan piiriin. Siksi kannatan suurta osaa siitä, mitä käsiteltävänämme olevaan mietintöön sisältyy. Olen esittelijän kanssa myös yhtä mieltä siitä, että yleishyödyllisiin sosiaalipalveluihin on osoitettava riittävästi rahoitusta. Tämä on kiistämättömän tärkeä asia, vaikka olemmekin eri mieltä siitä, miten rahoitus pitäisi järjestää, ja vaikka jokaisella jäsenvaltiolla on erilainen käsitys omasta velvollisuudestaan kansalaisiaan kohtaan.
costep_2007-04-25_19_12	Arvoisa puhemies, arvoisa komission jäsen, hyvät kollegat, haluan aluksi yhtyä ryhmäni jäsenten Díaz de Meran ja Castiglionen ylistäviin lausuntoihin esittelijä Deprez'stä, joka on tapansa mukaan laatinut meille erinomaisen mietinnön. Esittelijä Deprez teki väsymättä työtä saadakseen aikaan kompromissin kaikkien poliittisten ryhmien sekä neuvoston välille, jotta sopuun voitaisiin päästä ensimmäisessä käsittelyssä. Tämä on erittäin tervetullut aloite aikana, jolloin Eurooppa on historiansa pahimman siirtolaiskriisin kourissa. Laittomien maahanmuuttajien vyöry Euroopan rannikoille on pakottanut meidät ryhtymään pikaisiin toimiin. Vaikka ongelma koskee suorimmin Etelä-Euroopan alueita, sen ei voida katsoa kuuluvan yksinomaan noille jäsenvaltioille ja alueille. Hallitsemattomalla joukkosiirtolaisuudella ja sen mukanaan tuomilla humanitaarisilla ongelmia on vaikutuksia turvallisuuteen ja yhteenkuuluvuuteen kaikkialla Euroopan yhteisössä. Olen tyytyväinen erilaisiin operatiivisiin toimiin, jotka liittyvät merirajojemme hallinnointiin. Tarkoitan esimerkiksi operatiivista valvontakeskusta, joka on perustettu koordinoimaan Välimeren rantavaltioiden rannikkovartioverkostoa sekä keskusrekisteriä, joka on perustettu keräämään tietoa ulkorajojen valvontaan käytettävissä olevista teknisistä laitteista, minkä ansiosta tarvittavia resursseja - esimerkiksi veneitä, helikoptereita ja lentokoneita - voidaan toimittaa yhteisten operaatioiden käyttöön. Pidän myös hyvänä sitä, että nopeat rajainterventioryhmät perustettiin tarjoamaan nopeaa teknistä ja operatiivista apua niille jäsenvaltioille, jotka sitä kulloinkin tarvitsevat. Se on yksi keino vahvistaa jäsenvaltioiden solidaarisuutta ja keskinäistä avunantoa. Asetus koskee nopeiden rajainterventioryhmien lähettämistä tarjoamaan nopeaa apua, mikäli aiempien kaltaiset tilanteet toistuvat esimerkiksi Kanarian saarilla. Olen samaa mieltä siitä, että apua on tarjottava vain lyhyeksi ajaksi, poikkeus- tai hätätilanteissa ja vastaanottavan jäsenvaltion pyynnöstä. Arvoisa puhemies, Euroopan unionin rajaturvallisuusvirastolla pitäisi olla keskeinen rooli avun koordinoinnissa, joka sen olisi hoidettava nopeasti ja tehokkaasti. Viidessä päivässä olisi tehtävä päätös, laadittava suunnitelma, määriteltävä operaation kesto, maantieteellinen kohdealue, toimeksiannon sisältö, ryhmän kokoonpano sekä kunkin jäsenvaltion ryhmän käyttöön antamien asiantuntijoiden määrä ja profiilit. Meidän kaikkien - parlamentin, komission ja neuvoston - on toimielintasolla huolehdittava siitä, että operaatioihin on käytettävissä tarvittavat henkilöstö- ja rahoitusresurssit, jotta tehtävä voidaan suorittaa tehokkaasti.
costep_2007-05-23_6_43	Huolimatta mietinnön synnyttämistä kiistoista, jotka on ratkaistu ajoissa, katson, että nyt hyväksytyllä mietinnöllä vahvistetaan olemassa olevat oikeudet ja edistetään potilaiden liikkuvuutta. Aivan kuten oli tarkoituskin. Tämän kysymyksen aivan erityinen merkitys huomioon ottaen keskustelussa on käsiteltävä EU:n jäsenvaltioiden erilaisten järjestelmien laajaa kirjoa. Joka tapauksessa kaikkein tärkeintä on varmistaa, että potilaiden liikkuvuuden avaamat mahdollisuudet ovat selkeitä ja toteuttamiskelpoisia. Terveys on yksi niistä asioista, joita kansalaiset pitävät erittäin suuressa arvossa, ja olisi väärin pakottaa jäsenvaltiot ratkaisuihin antamalla yhteisön lainsäädäntöä, jolla heikennettäisiin kansalaisten ja poliitikkojen sopimia sääntöjä. Tämä ei kuitenkaan estä ottamasta käyttöön sääntöjä tämän mahdollisuuden käytön helpottamiseksi EU:n tapaisella vapaalla alueella, jossa liikkuvuus on muodostunut jo perinteeksi useilla eri aloilla. Katson näin ollen, että lopputulos on myönteinen ja edullinen kansalaisten etujen ja oikeuksien kannalta.
costep_2007-09-05_8_4	Mietinnössä todetaan, että Euroopan unionissa kuljetetaan vuosittain noin 110 miljardia tonnia kilometriä kohti ihmisille ja ympäristölle vaarallisia aineita, mikä on lähes 8 prosenttia tavaroiden kokonaiskuljetuksista. Niistä 58 prosenttia kuljetetaan rautateitse, 25 prosenttia ilmateitse ja 17 prosenttia sisävesillä. Vaarallisten aineiden kansainvälisiä kuljetuksia säännellään kansainvälisin sopimuksin. Tältä osin uskomme, että hyödyllinen ja tarpeellinen yhteistyö EU:ssa turvaa jäsenvaltioiden täysivaltaisen suvereniteetin vaarallisten aineiden kuljetuksissa jäsenvaltioiden alueella, kun jäsenvaltioilla on esimerkiksi oikeus antaa säännöksiä, myöntää yksittäisiä lupia ja kieltää vaarallisten aineiden kuljetus erityisesti kansalliseen turvallisuuteen ja ympäristönsuojeluun liittyvistä syistä. Tämä on periaatekysymys, joka on entistäkin tärkeämpi EU:n suosiman kuljetusten hillitsemättömän vapauttamisen takia.
costep_2007-10-25_8_36	Elintarvikkeiden hintojen äskettäinen nousu johtuu suurelta osin YMP:n perättäisistä uudistuksista, jotka edistivät tuotannosta luopumista ja johtivat monien pienten ja keskisuurten maatilojen katoamiseen. Jäsenvaltioissa vallitsevan todellisuuden huomiotta jättäminen siksi, että voitaisiin ottaa paremmin huomioon suurten maatalous- ja teollisuusyritysten, monikansallisten elintarvikkeiden tukkumyyjien sekä Maailman kauppajärjestö WTO:ssa kaupan vapauttamiseksi käytävien neuvottelujen edut, on auttanut muuttamaan maataloustoiminnan perusteita ja johtanut tuotannon vähenemiseen. Maataloustuotteiden käyttäminen muuhun kuin ravinnontuotantoon, etenkin biopolttoaineiden tuotantoon, jonka ne yrittävät asettaa etusijalle, ei kuitenkaan auta kehittämään maataloustoimintaa ja saattaa päinvastoin syrjäyttää elintarviketuotannon ja vaikuttaa näin kielteisesti ruokaturvan suojaamiseen. Uskomme siis, että on välttämätöntä arvioida yhteisen maatalouspolitiikan tavoitteet uudelleen, jotta voisimme lisätä elintarviketuotantoa, tukea pieniä ja keskisuuria maa- ja karjatiloja ja kohtuullisia kuluttajahintoja lujittaen väliintulojärjestelmiä ja varmistaen asianmukaiset väliintulohinnat.
costep_2007-11-29_8_40	Yrittäessään hyödyntää jo hylätyn perustuslaki-, mini-, yksinkertaistetuksi ja uudistussopimukseksi kutsutun sopimusehdotuksen sisältöä EU:n ylikansalliset elimet tukevat edelleen niin kutsutun Euroopan yleisen mielipiteen keinotekoista luomista. Ranskan ja Alankomaiden hylättyä Euroopan unionin perustuslain tästä päättäväisyydestä on tullut lähes ristiretki, jossa on turvauduttu kaikkiin mahdollisiin keinoihin eurooppalaisen tietoisuuden muodostumisen edistämiseksi mukaan lukien Euroopan poliittiset puolueet ja nyt niiden poliittinen ruohonjuuritaso. Kuten puheenjohtajamaa Portugali totesi, kaikkien kansalaistemme osallistuminen tähän kiehtovaan Euroopan rakennusprosessiin on todellinen sisältö, todellinen syy ja todellinen asia. Siksi onkin kysyttävä, miksi sopimuksesta ei tästä innosta huolimatta haluta järjestää kansanäänestyksiä. Tämä ei kuitenkaan ole EU:n johtavien tahojen tahdon mukaista. Ne haluavat muun muassa, että yhteisön talousarviosta rahoitetaan Euroopan poliittisten puolueiden kampanjoita Euroopan parlamentin vaaleissa, mikä saattaisi merkitä selkeää puuttumista kunkin maan sisäisiin poliittisiin asioihin ja demokraattiseen toimintaan.
costep_2007-12-13_4_18	Globalisaation seuraus Euroopan alueella on se, että tuottoisat yritykset häviävät ja teknologiaa vievät yritykset voittavat. Se heijastuu erittäin selvästi sisäiseen yhtenäisyyteen. Tekstiiliteollisuuden tapauksessa se, että ala koostuu pääasiassa pienistä ja keskisuurista yrityksistä, on haitaksi markkinoilla, joiden osuus on kuusi prosenttia koko maailmankaupasta ja jonka arvioitu liikevaihto on 566 miljardia euroa. Lisäksi monet tuotantoalueet kärsivät taloudellisten rakenneuudistusten seurauksista, joten alalla on vaikea saada aikaan kestävää tilannetta. Eurooppalainen tuotanto joutuu kilpailemaan sellaisten maiden tuotannon kanssa, jotka devalvoivat valuuttaansa keinotekoisesti, eivät noudata ympäristönsuojelusääntöjä eivätkä vastaa ympäristönsuojelukustannuksista, rikkovat usein teollis- ja tekijänoikeuksia ja mikä vielä vakavampaa, sen lisäksi, että niiden palkkakustannukset ovat paljon alhaisemmat kuin Euroopassa, ne eivät myöskään sovella yhteiskunnallisella rintamalla ja työllisyyden alalla yhtä ankaria työntekijöiden suojelutoimenpiteitä kuin Euroopassa. Näin ollen on sitäkin kiireellisempää varmistaa, että Maailman kauppajärjestön sääntöjä noudatetaan ja että komissio pystyy valvomaan tuontia eikä anna verhota keinotekoisesti Kiinan tekstiilituonnissa käytännössä havaittuja väärinkäytöksiä niin kuin aiemmin on tapahtunut. Komission on hyväksyttävä kaikki toimenpiteet, joita tarvitaan Euroopan unionin etujen turvaamiseksi, mukaan lukien kiintiöiden määrääminen Kiinalle tarpeen niin vaatiessa, mahdollisesti vuoden 2008 loppuun saakka, Maailman kauppajärjestön oikeudellisen kehyksen puitteissa. Se on myös vaadittava, että reilun pelin sääntöjä noudatetaan täysimääräisesti. Eurooppalaisilta tuottajilta puuttuu tutkimukseen ja kehitykseen sekä työvoiman taitojen parantamiseen tarvittavia kannustimia, ne eivät pääse asianmukaisesti ulkoisille markkinoille eikä niillä ei ole tehokkaita keinoja väärentämisen ehkäisemiseksi. Henkinen omaisuus on alan lisäarvon perusluonteinen osa, ja sitä on puolustettava hinnalla millä hyvänsä sellaisen tuotannon kannustamista, jolla on suuri lisäarvo. Lopuksi, arvoisa puhemies, arvoisa komission jäsen, kuluttajien turvallisuutta ei saa unohtaa. Komission tehtäväksi jää estää mahdollisesti perheillemme vaarallisten tuotteiden tuominen Euroopan kansalaisten koteihin.
costep_2008-01-31_10_32	Kuten Sveitsiä ja Liechtensteiniä koskevan mietinnön osalta, mielestämme tässäkin on tärkeää korostaa sitä, että yleensä tällaiset sopimukset olisi tehtävä laajemmissa puitteissa, jotka edistävät myös siirtotyöntekijöiden oikeuksia, suojelevat heitä kauhistuttavalta hyväksikäytöltä, turvaavat heidän oikeuksiensa tehokkaan toteuttamisen sekä integroitumisen ja varmistavat esimerkiksi perheenyhdistämisoikeuden soveltamalla YK:n alaisuudessa laadittua kansainvälistä yleissopimusta siirtotyöläisten ja heidän perheenjäsentensä oikeuksista - painotamme, että jonkun EU:n jäsenvaltion on vielä ratifioitava se - tätä kansainvälisen oikeuden välinettä, jolla pyritään turvaamaan siirtotyöläisten oikeudet, erityisesti kiistaton oikeus perhe-elämään. Toisin sanoen henkilöiden liikkumisen helpottamista eri valtioiden välillä ei pitäisi käyttää keinona halvan määräaikaisen ja helposti ”hylättävän” työvoiman käytön, hyväksikäytön lisääntymisen, palkkoihin kohdistuvan paineen, epävarmojen olosuhteiden lisääntymisen ja työsuhteiden säännöstelyn purkamisen edistämiseksi sekä työntekijöiden oikeuksien ja yleisesti yhteiskunnallisten olojen taantumisen vauhdittamiseksi. Sen avulla olisi ennemmin pyrittävä torjumaan kyseisiä ilmiöitä.
costep_2008-03-13_5_17	Yleisesti voidaan sanoa, että tämän mietinnön tarkoituksena on kannustaa uusien jäsenvaltioiden integroitumista EU:n ulkopolitiikkaan, erityisesti EU:n kehitysapupolitiikkaan ja Euroopan naapuruuspolitiikkaan. Mietinnössä todetaan myös, että ”uudet” jäsenvaltiot edustavat EU:lle mahdollisuutta vahvistaa ”strategista läsnäoloaan Itä-Euroopassa, Keski-Aasiassa ja Kaukasian alueella”, alueilla, joiden kanssa ”uusilla” jäsenvaltioilla on ensisijaiset suhteet ja jotka ovat saaneet vähemmän EU:n apua tähän mennessä. Se tarkoittaa pyrkimystä hyödyntää EU:hun vuonna 2004 liittyneiden Itä-Euroopan maiden erityissuhteita EU:n toimintavälineenä (ottaen huomioon suurvaltojen edut ja niiden laajat taloudelliset ryhmät, erityisesti energia-alalla) itsenäisten valtioiden yhteisön maissa, Länsi-Balkanilla ja Kaukasiassa. Se tarkoittaa, että käytetään kyseisten maiden kokemuksia siirtymisestä kapitalismiin sekä NATOon ja EU:hun liittymistä mallina, jota näillä alueilla voidaan seurata. Loppujen lopuksi on kyse politiikasta, jossa kapitalismin edut naamioidaan ”kehityksellä”.
costep_2008-04-10_12_64	Samalla kun ilmaisemme sympatiamme uhreille, toiveemme konfliktien rauhanomaisesta ratkaisusta sekä demokratian, ihmisoikeuksien ja kansainvälisen oikeuden puolustamisen periaatteemme, Tiibetin tilanteesta annettu päätöslauselma sisältää mielestämme jälleen kerran asioita, jotka eivät tarkasti ottaen vastaa jatkuvasti kehittyvää tilannetta. On yhä selvempää, että tosiasiassa on kyse Pekingin olympialaisten vastaisesta toiminnasta. Se on todellinen syy yllytyksen ja tekopyhän tuohtumuksen lisääntymiseen. Jälleen kerran perusteluja muokataan niin, että ne oikeuttavat nykyisen ja tulevan tilanteeseen sekaantumisen ja kansainvälisen oikeuden rikkomiset pyrittäessä ajamaan strategisia ja taloudellisia etuja Kiinaa vastaan. On merkittävää, että puhumme edelleen Tiibetistä Kiinan miehittämänä alueena, kun nimenomaan väkivaltaisuuksien lähteenä olevia separatistiliikkeitä lietsovat ja tukevat voimat eivät kyseenalaista Kiinan kansantasavallan alueen koskemattomuutta, eivät edes Tiibetin autonomisen alueen. Entä mitä moraalia tällä parlamentilla voi olla, kun se hyväksyy tällaisen päätöslauselman, ajatellen, että se alle kuukausi sitten hyväksyi Irakia koskevan mietinnön, jossa ei ole ainuttakaan mainintaa USA:n hyökkäyksestä Irakiin ja maan miehittämisestä?
costep_2008-05-08_9_42	Joka vuosi joudumme todistamaan Euroopan parlamentin tekopyhyyttä maailman ihmisoikeuskysymyksissä. On selvää, että tuemme joitakin mietinnön kohtia. Pohjimmiltaan se on kuitenkin erinomainen esimerkki ihmisoikeuksien välineellistämisestä ja niiden asiattomasta käytöstä poliittisena aseena EU:n vaikutusvaltaisimpien jäsenten ja niiden suurten rahoitus- ja talousryhmittymien etujen ajamiseen sekä niitä ihmisiä vastaan, jotka vastustavat niiden määräyksiä. Varsinaiset viittaukset EU:n jäsenvaltioiden ja/tai niiden liittolaisten kuten Yhdysvaltojen, Israelin, Turkin tai Marokon räikeisiin ihmisoikeusloukkauksiin Palestiinassa, Irakissa, Afganistanissa, Kyproksen miehitetyssä osassa tai Länsi-Saharassa loistavat poissaolollaan, eikä niitä tuomita millään tavoin. Mietinnössä yritetäänkin jälleen kerran pitää ihmisoikeudet erillään asettamalla ne toisarvoiseen asemaan taloudellisiin ja sosiaalisiin oikeuksiin nähden. EU:n poliittisen toimintakehyksen lähtökohdaksi on asetettava ihmisoikeuksien sekä niiden jakamattomuuden ja samanarvoisuuden puolustaminen ja kyseisten oikeuksien merkitys kansojen oikeuksien, aidon yhteiskunnallisen oikeudenmukaisuuden, rauhan, vapauden ja demokratian välttämättömänä edellytyksenä. Meille niissä on kyse ihmisten oikeuksien puolustamisesta eikä tekopyhyydestä.
costep_2009-01-13_18_2	Arvoisa puhemies, arvoisa komission jäsen, hyvät kollegat, haluamme tällä mietinnöllä hyväksyä ehdotuksen neuvoston päätökseksi kalastusalan työtä koskevan Kansainvälisen työjärjestön (ILO) yleissopimuksesta nro 188, jossa esitetään noudatettavat kansainväliset vähimmäisvaatimukset ja tasapuoliset toimintaedellytykset kaikkialla maailmassa. Näin voimme korjata monien merityötä koskevien yleissopimusten vähäistä ratifiointiastetta. Yleissopimuksella, joka hyväksyttiin Kansainvälisen työjärjestön 96. istunnossa kesäkuussa 2007, pyritään vahvistamaan kansainväliset vähimmäisvaatimukset kalastusalalla ja edistämään kalastajien asianmukaisia elin- ja työoloja. Se kattaa muun muassa tärkeitä näkökohtia kuten työterveyden ja -turvallisuuden, miehityksen ja lepoajat, miehistöluettelon, kotiuttamisen, työhönoton ja työnvälityksen sekä sosiaaliturvan. Alan ammattilaiset ovat odottaneet kauan tämän kalastusalan työtä koskevan ILO:n yleissopimuksen hyväksymistä, koska he katsovat sen olevan merkittävä askel eteenpäin tämän tärkeän strategisen alan ammattilaisten työn arvostuksen kannalta, ja alalla työskentelee noin 30 miljoonaa miestä ja naista kaikkialla maailmassa. Vuonna 2003 ILO:n johto ja sen kolmikantayhteistyön osapuolet alkoivat työskennellä saadakseen laadittua kalastusalalla ajantasaisen ja kattavan kansainvälisen työnormin, joka tarjoaisi asianmukaisen suojan kalastajille kautta maailman ottaen huomioon alan erityisluonteen ja sen että alalla vallitsevat erityiset työ- ja elinolot. Koska alalla sattuu paljon kuolemaan johtavia tapaturmia - mitä edistävät osaltaan kalastusalan työntekijöiden vakava hyväksikäyttö ja turvattomuus - se edellyttää erityissuojelua. Yleissopimuksella myös tarkistetaan muita alan yleissopimuksia, erityisesti vähimmäisikää, kalastajien lääkärintarkastuksia, kalastajien työsopimuksia ja laivaväen asuntoja kalastusaluksessa koskevia yleissopimuksia. Yleissopimukseen liittyy suositus (nro 199). On pantava merkille, että yleissopimuksen antaminen kävi välttämättömäksi sen jälkeen, kun helmikuussa 2006 oli annettu merityötä koskeva konsolidoitu ILO:n yleissopimus, jonka soveltamisalan ulkopuolelle kalastusala jätettiin. Pyydämme toteuttamaan kaikki ponnistelut, jotta eri jäsenvaltiot ratifioivat sen nopeasti, mieluiten ennen vuotta 2012, sillä se tulee voimaan sen jälkeen, kun 10 ILO:n 180 jäsenvaltiosta, joista kahdeksan on oltava rannikkovaltioita, on ratifioinut sen. On kuitenkin yhtä tärkeää, että sen määräyksiä sovelletaan myös siellä, missä ne eivät ole vielä voimassa. Lopuksi haluan kiittää kaikkia niitä, jotka auttoivat tämän mietinnön laatimisessa, myös kollegaani Willy Meyeria, kalatalousvaliokunnan lausunnon valmistelijaa. Toivon kaikkien kollegojen tiedottavan tästä kansallisille parlamenteille ja hallituksille, jotta yleissopimus voidaan ratifioida mahdollisimman nopeasti.
costep_2009-02-02_15_7	Muiden aloitteiden seurauksena ehdotimme Euroopan parlamentin kansainvälisen kaupan valiokunnalle, että täysistunnossa olisi esitettävä suullinen kysymys tuotannosta ja työllisyydestä tekstiili- ja vaatetusalalla jäsenvaltioissa. Syy on se, että pidämme asiaa kiireellisenä ja välttämättömänä. Ehdotimme myös, että tähän keskusteluun pitäisi osallista neuvosto ja että siitä tehdään Euroopan parlamentin päätöslauselma. Parlamentin muut ryhmät eivät kuitenkaan tukeneet näitä ehdotuksia. On kulunut yli vuosi parlamentissa 12. joulukuuta 2007 järjestetystä keskustelusta. Otimme silloin huolestuneena esille, että jos toimia ei toteuteta tekstiili- ja vaatetusalan puolustamiseksi, meillä on edelleen edessämme hidas tuskallinen vaihe, ja suurin osa tästä strategisesta alasta tuhoutuu. Sen jälkeen - kuten aikaisemminkin on käynyt - tuhansia työpaikkoja on menetetty ja lukuisia yrityksiä on suljettu. Pelkästään edellisen kahden vuoden aikana on menetetty 350 000 työpaikkaa, ja yritysten määrä on vähentynyt 5 prosentilla. Onko tämä sitä, mitä komissio väittää rakennemuutokseen perustuvaksi kilpailuksi? Tämän jälkeen, kuten ennenkin, työntekijät ovat joutuneet työttömiksi aivan liian usein ilman heille kuuluvia hyvityksiä tai korvauksia. Heidän hyväksikäyttöään tehostetaan, turvattomuutta lisätään, palkkoja maksetaan myöhässä ja työaikoja ei säännellä. Tämän tilanteen aiheuttavat tietyt syyt ja ihmiset. Näin edistetään tekstiili- ja vaatetusalan kaupankäynnin vapauttamista ja tuotannon siirtämistä muualle mahdollisimman suurten voittojen varmistamiseksi, jolloin suuri osa tätä alaa joutuu sellaiseen kilpailutilanteeseen, joka perustuu jo alusta saakka eri mittapuihin. Euroopan unioni on tässä tilanteessa joko sulkenut korvansa tai toteuttanut lieventäviä toimenpiteitä, joilla ei pystytä vastaamaan alan ongelmiin ja tarpeisiin. Komissio ei pidä tekstiili- ja vaatetusteollisuutta tärkeänä - vaikka se niin väittää - toisin kuin muita aloja. Euroopan unionilla on yhdessä kiireellisten toimien, jotka jokaisen jäsenvaltion on pantava täytäntöön, lisäksi myös velvollisuus vastata ongelmiin, joiden kanssa ala joutuu kamppailemaan. Arvoisa komission jäsen, milloin alkuperämerkintöjä koskevia sitovia sääntöjä sovelletaan sen jälkeen, kun esimerkiksi made in -asetus hyväksytään? Milloin kuluttajien turvallisuutta ja suojelua koskevia vaatimuksia sovelletaan tuontituotteisiin samalla tavoin kuin Euroopan unionissa tuotettuihin tuotteisiin? Miten Euroopan unioni jatkaa reaaliaikaisten tuontisuuntauksien tarkkailua, tullivalvontaa ja seurantaa siten, että alalle tiedotetaan täydellisesti asioista ja että suojalausekkeita käytetään tarpeen vaatiessa? Miten se aikoo käyttää vuosien 2007-2013 rahoituskehystä, mukaan lukien niin sanottua globalisaatiorahastoa, tekstiili- ja vaatetusalan tuotannon ja työllisyyden säilyttämiseksi erityisesti pienissä ja keskisuurissa yrityksissä, joihin vaikuttavat vapauttamista koskevat toimet? Milloin on käytössä raha- ja valuuttapolitiikka, jolla ei rangaista tiettyjen jäsenvaltioiden vientiä? Milloin luodaan Euroopan parlamentin ehdottama yhteisöohjelma? Milloin vapautetaan varoja alan uudistamiseksi ja edistämiseksi ja teollisen toiminnan monipuolistamiseksi erityisesti epäsuotuisimmilla alueilla, jotka ovat niistä eniten riippuvaisia?
costep_2009-03-12_10_68	Kannatin äänestyksessä Euroopan parlamentin päätöslauselmaa vedestä ennen Istanbulissa järjestettävää maailman viidettä vesifoorumia, koska katson, että meidän on nopeasti laadittava maailmanlaajuinen politiikka vesihuollosta, jotta saavutamme vuosituhannen kehitystavoitteet. Politiikan avulla voidaan alentaa vuoteen 2015 mennessä puoleen niiden ihmisten määrä, joiden käytettävissä ei ole puhdasta juomavettä. Maailmanlaajuinen talouskriisi kuitenkin tarkoittaa, että jäsenvaltioiden on lisättävä tukeaan vähiten kehittyneille maille julkisella kehitysavulla ja yhteistyöllä ilmastonmuutokseen sopeutumisessa ja sen lievittämisessä.
costep_2009-03-24_10_15	Olemme jo pitkään korostaneet joitakin mietinnössä esiin tuotuja seikkoja. Nykyinen yhteisön talousarvio on riittämätön, Euroopan unionissa perään kuulutettua taloudellista ja sosiaalista yhteenkuuluvuutta ei voida kunnolla ja tehokkaasti edistää. Tämä pitää entistäkin enemmän paikkaansa nyt, kun huolimatta kriisistä, jossa elämme, nykyisiä vuosien 2007-2013 monivuotiseen rahoituskehykseen sovittuja riittämättömiä rajoja ei edes käytetä täysimääräisesti - vuosina 2007-2009 vajausta kertyi lähes 29 miljardia euroa. Talousarvioon sisällytettyjä määriä ei toteuteta menotavoitteena, varsinkaan lähentymisen sekä maa- ja kalatalouden osalta. Samaan aikaan lisätään uusia painopisteitä. Tämä on ristiriidassa yhteisön talousarvion objektiivisen ja keskeisen painopisteen kanssa: talousarvion on toimittava kustannusten uudelleenjaon välineenä ja tasapainotettava sisämarkkinoiden, talous- ja rahaliiton ja maailmankaupan vapautumisen aiheuttamaa epätasa-arvoa ja epäsymmetriaa taloudellisesti vähiten kehittyneiden Euroopan unionin jäsenvaltioiden ja alueiden kannalta. Yhteisön talousarvion pitäisi tehokkaan kehitysavun ohella painottua todelliseen lähentymiseen, joka perustuu sosiaaliseen edistykseen, jokaisen maan omien mahdollisuuksien suojelemiseen ja edistämiseen sekä luonnonvarojen kestävään käyttöön ja ympäristönsuojeluun tavoitteena taloudellinen ja sosiaalinen yhteenkuuluvuus. Korostamme myös sitä, että yhteisön talousarvion pitäisi perustua jokaisen maan bruttokansantulon mukaiseen kohtuulliseen maksuosuuteen. Torjumme voimakkaasti kaikki enemmän tai vähemmän peitellyt yritykset ottaa käyttöön Euroopan unionin veroja.
costep_2009-03-24_5_127	Tuen jäsen Sârbun mietintöä ja komission ehdotusta, joilla tehdään teknisiä tarkistuksia nykyiseen lainsäädäntöön. Nykyisessä direktiivissä säädetään siirtymäkaudesta (2000-2010), jonka aikana biosidimarkkinoita säännellään yhä kansallisilla säännöillä. Siinä säädetään myös kymmenen vuoden ajanjaksosta, joka on tarkoitettu biosidituotteissa käytettävien tehoaineiden arviointia varten niiden sisällyttämiseksi yhteisön positiiviluetteloon. Koska direktiivin täytäntöönpanon arvioinnista kävi ilmi, ettei sitä saada päätökseen suunnitelmien mukaisesti vuoteen 2010 mennessä, on tarpeen tehdä asianmukaiset tarkistukset, jotta eniten viivästyneiden tapausten siirtymäkautta voidaan jatkaa. Tämän vuoksi muutosehdotus on asianmukainen.
costep_2009-05-07_10_47	Tarvitsee vain katsoa päätöslauselman sisältöä Palestiinan tilanteesta nähdäkseen, millaisella kestämättömällä tekopyhyydellä ja kyynisyydellä parlamentin enemmistö suhtautuu ihmisoikeuksiin (maailmassa). Päätöslauselmassa ei ole yhtään tuomitsevaa sanaa Israelin julmasta hyökkäyksestä Palestiinan kansaa kohtaan, mitä ei voida perustella mitenkään. Päätöslauselmassa kaunistellaan Palestiinan väestöä kohtaan osoitettua julmuutta Gazan alueella - mitä on arvosteltu ja mikä on tuomittu YK:n ihmisoikeusneuvoston päätöslauselmalla - eikä siinä ole yhtään sanaa solidaarisuudesta Palestiinan kansalle, jotka ovat Israelin armeijan ja Israelin valtion terrorismin toteuttamien raaimpien mahdollisten ihmisoikeusrikkomusten uhreja. Ne päätöslauselman näkökohdat, joista voimme olla samaa mieltä, eivät voi kumota sitä, että Euroopan parlamentin vuosittainen aloite on vain kavala tapa manipuloida ihmisoikeuksia ja käyttää niitä tavalla, jota on mahdotonta hyväksyä, EU:n tärkeimpien voimien (ja niiden suurten talous- ja rahoitusryhmien) häirintäaseena niitä ihmisiä vastaan, jotka vaativat itsemääräämisoikeuttaan ja oikeuksiaan. Sanomme jälleen kerran: voitte luottaa meihin ihmisoikeuksien puolustamisessa, mutta ette voi luottaa meihin tekopyhyyden harjoittamisessa.
costep_2009-11-12_11_25	Mielestäni on hyvä, että Euroopan unioni pyrkii vahvistamaan suhteitaan Venäjään ja lisäämään näin vakautta, turvallisuutta ja vaurautta Euroopassa. Yksi EU:n ja Venäjän suhteiden tärkeimmistä yhteistyöalueista koskee energiaa ja energian saantivarmuutta. Meidän on saavutettava riittävä vakaus voidaksemme turvata EU:n jäsenvaltioiden ja niiden kuluttajien energiansaannin. Toivon, että energia-asioista käytävä vuoropuhelu sekä EU:n ja Venäjän välisessä tulevassa huippukokouksessa tehtävät sitoumukset lisäävät pitkällä aikavälillä energia-alan avoimuutta ja kestävyyttä ja että tämä ala voi puolestaan auttaa vahvistamaan näiden kahden blokin välisiä uusia rakenteellisia suhteita kaupallisen ja taloudellisen yhteistyön kehittymisen kautta. Aivan yhtä tärkeää on, että EU ja Venäjä tekevät yhteistyötä ilmastonmuutosasioissa, jotta Kööpenhaminan kokouksessa saadaan varmasti aikaan maailmanlaajuinen sopimus. Haluan korostaa EU:n ja Venäjän suhteiden strategista luonnetta ja sitä, että ne vaikuttavat vastavuoroisen ymmärryksen ja luottamuksen kehittymiseen, joka on välttämätöntä rauhan ja vakauden luomiseksi koko Euroopan mantereelle.
costep_2009-12-16_3_40	Arvoisa puhemies, aluksi haluan onnitella puheenjohtajavaltio Ruotsia ja erityisesti pääministeri Reinfeldtia Euroopan kansanpuolueen (kristillisdemokraatit) ja PPE-ryhmän portugalilaisen valtuuskunnan puolesta. Mielipiteemme Ruotsin puheenjohtajakaudesta on, että se on ollut lähes täydellinen menestys, ainakin neljällä perustavaa laatua olevalla alalla. Ensinnäkin institutionaalisella alalla puheenjohtajavaltio Ruotsin panos Lissabonin sopimuksen voimaantuloon, komission puheenjohtajan hyvin menestyksekkääseen valintaan sekä kaikkeen ratifiointiin liittyvään oli hyvin ammattitaitoinen ja tasolla, jota edellytämme parhailta käytännöiltä Euroopan unionissa. Portugalin kaltaiselle valtiolle, jolla oli ratkaiseva asema Lissabonin sopimuksen tekemisessä, puheenjohtajavaltio Ruotsin panos oli tietenkin hyvin arvokas. Toinen seikka on ilmastotoimet, joissa tietenkin myös komission ponnistelut ovat olleet hyvin tärkeitä. Minusta ja useiden PPE-ryhmän kollegojeni mielestä juuri ilmastonmuutosalalla Euroopan unioni on ollut menestyksekkäin. Unioni on aivan globaalin taistelun eturintamassa, kiitos niin puheenjohtajavaltio Ruotsin kuin erityisesti komission puheenjohtajan. Pidämme myös näitä tuloksia hyvin myönteisinä. Kolmas asiani koskee rahoitussääntelyä. Erityisesti viimeisessä neuvoston kokouksessa otettiin askel, jota pidämme ratkaisevana, ja jolla voi olla suuri vaikutus selviytymiseemme kriisistä. Haluan välittää onnittelumme myös sopimuksen aikaansaamisesta tällä alalla. Lopuksi haluan mainita alan, joka on minulle henkilökohtaisesti hyvin tärkeä: Tukholman ohjelma ja näin ollen vapauteen, turvallisuuteen ja oikeuteen perustuva alue. Seurasin sekä Tampereen prosessia että sen jälkeen erityisesti Haagin prosessia. Pidän Tukholman ohjelmaa aivan ratkaisevana, ja haluan kiittää siitä puheenjohtajavaltio Ruotsia ja pääministeri Reinfeldtia.
costep_2010-01-20_7_12	Euroopan oikeusasiamies torjuu yhteisön toimielinten ja muiden elinten huonoa hallintoa joko omasta aloitteestaan tai kantelun vuoksi. Tämä merkitsee, että Euroopan oikeusasiamies auttaa luomaan kansalaisten Eurooppaa juuri silloin, kun Lissabonin sopimus on tullut voimaan ja kun perusoikeuskirjasta on tullut oikeudellisesti sitova. On pantava merkille, että oikeus hyvään hallintoon on Euroopan kansalaisten perusoikeus, ja tämä vahvistetaan Euroopan unionin perusoikeuskirjan 41 artiklassa. Euroopan parlamentti hyväksyi vuonna 2001 päätöslauselman Euroopan hyvän hallintotavan säännöstöstä, jota Euroopan unionin toimielinten ja muiden elinten on noudatettava. Minusta tästä säännöstöstä pitäisi tulla EU:n lainsäädäntöä, jolla tarjotaan lainsäädännöllistä johdonmukaisuutta EU:ssa ja jolla varmistetaan, että toimielimet noudattavat näitä perusperiaatteita suhteissaan kansalaisiin. On erittäin tärkeää, että Euroopan kansalaiset tuntevat oikeutensa, että ne voivat turvata ne sekä saada oikeutensa takaisin, jos niitä rikotaan.
costep_2010-02-10_10_284	On täysin ymmärrettävää, että Turkin poliittinen, taloudellinen ja kulttuurinen eliitti tavoittelee EU:n jäsenyyttä. Toimintamme pohjana olevat arvot, tavat ja säännöt ovat kuitenkin yleisesti tiedossa, emmekä voi muuttaa niitä niin, että kuka tahansa voi liittyä. Ehdokasvaltion on hyväksyttävä ne ja lopulta jäseneksi päästyään, ja vasta silloin, pyrittävä noudattamaan niitä. EU:n kanssa käydyn pitkän neuvotteluprosessin aikana Turkin kansalaiset ovat kokeneet, että heitä määrätään rikkomaan tapojaan ja perinteitään, joita ei ole edes otettu huomioon, ja että vaikka poliitikot pääsisivätkin yksimielisyyteen jäsenyydestä, se evätään maalta silti jäsenvaltioissa varmasti pidettävissä kansanäänestyksissä. Turkki on kuitenkin ystävällinen maa, jolla on rikas historia ja kulttuuriperintö. Se on kumppanimme Natossa ja ansaitsee tulla kohdelluksi sellaisena. Tämän valossa ehdottaisin, että vielä näin myöhäisessä vaiheessa Turkissa pidettäisiin kansanäänestys, jossa ihmisiltä kysyttäisiin, tunnustavatko he periaatteemme ja arvomme ja haluavatko he omaksua ne vai haluavatko he ennemmin aloittaa neuvottelut uudesta ja syvemmästä erityisestä kumppanuudesta EU:n kanssa.
costep_2010-02-24_20_20	Alueelliset erot ovat edelleen haaste Euroopan unionissa. Tästä syystä on tärkeää, että koheesiopolitiikalla tuetaan muita vähemmän kehittyneitä alueita. Olen tämän vuoksi tyytyväinen EU:n Itämeren alueen strategiaa koskevaan aloitteeseen ja käynnissä olevaan Tonavan alueen aloitteeseen. Kehotan parlamenttia samasta syystä harkitsemaan huolellisesti muita alueita koskevien uusien strategioiden mahdollisuutta. Lounais-Euroopan alueet, esimerkiksi Macaronesiassa (Azorit, Madeira, Kanarian saaret ja Kap Verde), kohtaavat useita yhteisiä haasteita, joten aluetta koskevalla strategialla parannettaisiin viestintäjärjestelmiä, suojeltaisiin ympäristöä, edistettäisiin kasvua, tieteellistä vaihtoa, työpaikkojen luomista ja turvallisuutta sekä helpotettaisiin laittoman maahanmuuton torjuntaa. Tässä olisi kyse myös Euroopan Atlantin puoleisen rajan kehittämisestä, josta voisi syntyä uusi silta Euroopan ja Afrikan välille.
costep_2010-03-09_5_27	Arvoisa puhemies, neljä viimeistä kohtaa. Ensimmäinen on se, että valitettavasti neuvoston tuoli on tämän keskustelun aikana tyhjä. Toinen on kiitos komission jäsenelle Malmströmille hänen ystävällisistä huomioistaan sekä pyyntö hänelle ja neuvostolle taata tämän asetuksen voimaantulo 5. huhtikuuta. Muuten meillä on oikeudellinen porsaanreikä, joka vaikuttaa todellisiin ihmisiin. Kolmas kohta on se, että on valitettavaa, että jäsenet, jotka ovat osallistuneet tähän keskusteluun ja jotka ovat ottaneet esiin turvallisuusongelmat, eivät ole kyenneet näkemään parannuksia, jotka parlamentti on ottanut käyttöön tämän asetuksen avulla, erityisesti velvoitteen tarkistaa Schengenin tietojärjestelmä etukäteen. Kuten aloituspuheenvuorossani korostin, mielestäni parlamentti on suorittanut tehtävänsä hyvin, koska se on vahvistanut sekä liikkumisen vapautta että turvallisuutta. Sen tunnustamatta jättäminen tarkoittaa sen yksipuolista käsittelyä ja koko kuvan näkemättä jättämistä. Viimeinen kohtani, arvoisa puhemies, on kaikkien niiden kiittäminen, jotka ovat työskennelleet yhdessä tätä päämäärää varten, eli niitä, joiden ansiosta saimme sopimuksen aikaan ensimmäisessä käsittelyssä, erityisesti komissiota ja neuvostoa, mutta myös kaikkia niitä poliittisia ryhmiä kansalaisvapauksien sekä oikeus- ja sisäasioiden valiokunnassa, jotka mahdollistivat tämän laajan yksimielisyyden. Uskon, että kun osallistumme ratkaisun löytämiseen tällä tavalla, teemme työmme parhaalla mahdollisella tavalla.
costep_2010-03-09_7_111	Edellisellä lainsäädännöllä, jonka nojalla kolmansien maiden kansalaiset, joilla oli yhden jäsenvaltion myöntämä pitkäaikaiseen oleskeluun myöntämä viisumi, eivät voineet matkustaa toisiin jäsenvaltioihin, ei vastattu kyseisten kansalaisten enemmistön liikkumistarpeisiin. Puhumme opiskelijoista, tiedemiehistä ja tutkijoista ja muista, joiden on ammatillisen ja/tai tieteellisen työnsä osana matkustettava eri jäsenvaltioiden välillä ja jotka eivät voisi tehdä niin nykyisen lainsäädännön nojalla. Siten näillä muutoksilla korjataan tämä epätasainen tilanne ja samalla kuitenkin taataan edelleen kaikki turvallisuussäännöt kolmansien maiden kansalaisten liikkumisessa EU:ssa.
costep_2010-03-09_7_129	Komissio julkaisi vuonna 1997 työnsä ensimmäisestä sisämarkkinoiden tulostaulusta. Siinä keskityttiin sisämarkkinoiden sääntöjen täytäntöönpanoon jäsenvaltioissa, koska huomattavat viivästykset olivat estäneet kansalaisia ja yrityksiä hyödyntämästä sisämarkkinoita mahdollisimman hyvin. Arviointipaneeli on täytäntöönpanoa koskevaa kehitystä arvioimalla ja julkaisemalla edistänyt niiden direktiivien määrän vähentämistä, joita jäsenvaltiota eivät ole panneet täytäntöön. Äänestin tämän mietinnön puolesta, koska mielestäni on välttämätöntä, että jäsenvaltiot sisällyttävät sisämarkkinalainsäädännön kansalliseen lainsäädäntöönsä oikea-aikaisesti, koska sisämarkkinat voivat toimia asianmukaisesti vain, jos sen toimintaan liittyvät EU:n asetukset pannaan asianmukaisesti täytäntöön ja jos niitä sovelletaan asianmukaisesti ja jos niiden noudattaminen tarkistetaan.
costep_2010-03-09_7_34	EU on yhteisvastuullisuuden alue, ja Euroopan globalisaatiorahasto on osa sitä. Tämä tuki on elintärkeää autettaessa työttömiä uudelleensijoittamisen uhreja, joita ilmaantuu globaaleissa puitteissa. Yhä suurempi määrä yrityksiä sijoittaa toimintaansa uudelleen ja hyödyntää eri maiden, erityisesti Kiinan ja Intian, alhaisempia työvoimakustannuksia, usein työntekijöiden oikeuksia kunnioittavien maiden vahingoksi. Globalisaatiorahastolla pyritään auttamaan työntekijöitä, jotka ovat yritysten uudelleensijoittamisen uhreja, ja se on elintärkeää autettaessa heitä pääsemään tulevaisuudessa uudelleen töihin. Globalisaatiorahastoa on jo aiemmin käytetty muissa EU:n jäsenvaltioissa, erityisesti Portugalissa ja Espanjassa, joten meidän pitäisi nyt myöntää tämä apu Liettualle.
costep_2010-03-09_7_84	SOLVIT-verkosto aloitti toimintansa heinäkuussa 2002, ja komissio ja jäsenvaltiot perustivat sen ratkaisemaan ongelmia, joita kansalaiset ja yritykset kohtasivat sisämarkkinalainsäädännön rikkomisen takia, ja sillä mahdollistettiin joustava, ilmainen ja tehokas reagointi ilman tuomioistuimiin turvautumista. Kaikki EU:n jäsenvaltiot sekä Norja, Islanti ja Liechtenstein ovat perustaneet SOLVIT-keskuksia kansallisella tasolla, ja ne on useimmiten liitetty niiden valtiovarain- tai ulkoasiainministeriöihin. Nämä keskukset tekevät suoraa yhteistyötä sähköisen tietokannan avulla löytääkseen nopeita ja käytännöllisiä ratkaisuja kansalaisten ja yritysten niille esittämiin ongelmiin. Jäsenvaltioiden on tehostettava ponnistuksiaan antaakseen kansalaisille ja yrityksille tietoa oikeuksista, joita niillä on sisämarkkinoilla, jotta ne voivat käyttää näitä oikeuksia. Näistä SOLVIT-verkoston tarjoamista palveluista on tiedotettava kansalaisille ja yrityksille tehokkaasti.
costep_2010-03-11_9_22	EU ei saa elätellä romanttisia kuvitelmia Kuuban poliittisesta hallinnosta, joka on aito yksipuoluejärjestelmään perustuva kommunistidiktatuuri, joka rikkoo ihmisoikeuksia, sortaa kansalaisiaan, asettaa syytteeseen ja eliminoi poliittisia vastustajiaan ja vangitsee lukemattomia ihmisiä, joiden rikoksena on vain se, että he esittävät mielipiteensä. Orlando Zapatan kuolema oli jälleen yksi maailmaa järkyttänyt tapaus, joka Euroopan parlamentin on tuomittava tiukasti, epäröimättä ja selittelemättä. Siksi torjun joidenkin äärivasemmiston edustajien pyrkimykset verhota tämä kauhistuttava rikos poliittisiin puheisiin, joiden tarkoituksena on vain luoda oikeutusta hallinnolle, jonka toiminta ei ole siedettävää eikä hyväksyttävää.
costep_2010-03-25_11_80	Aikana, jolloin vastassamme on vakava yhteiskunnallinen kriisi, johon liittyy kapitalismin kriisistä aiheutuvaa köyhyyden lisääntymistä ja työttömyyttä, tästä Yhdistyneiden Kansakuntien yleiskokouksen 65. istunnosta tulee vieläkin merkittävämpi. Maailmanlaajuisella tasolla on monta mielenkiintoista kysymystä. Erityisen tärkeä on seurantaprosessi, joka liittyy vähintäänkin vuosituhannen kehitystavoitteiden saavuttamiseen vuoteen 2015 mennessä. Kaikki yritykset laimentaa, heikentää tai lykätä tehtyjä lupauksia on torjuttava. Tämän vuoksi on tärkeää pyrkiä pääsemään teollisuusmaiden ja kehitysmaiden väliseen sopimukseen prosessin nopeuttamisesta. Tämän on pidettävä sisällään selkeitä ja konkreettisia sitoumuksia, koska kansainvälinen yhteisö ei ole lähellekään pitänyt kiinni vuosituhannen kehitystavoitteita koskevista sitoumuksistaan. Jos asianmukaisiin toimenpiteisiin ei ryhdytä, lähes 1,5 miljardia työntekijää saattaa vielä elää köyhyydessä työttömyyden tai epävarmojen ja huonosti palkattujen työpaikkojen vuoksi.
costep_2010-05-05_14_143	Lissabonin sopimuksessa käsitellään demokraattista vajetta vahvistamalla Euroopan parlamentin ja kansallisten parlamenttien valtaa. Siinä on kehys uudelle välineelle, joka antaa lainsäätäjälle mahdollisuuden delegoida osan vallastaan komissiolle (Euroopan unionin toiminnasta tehdyn sopimuksen 290 artikla) edellyttäen, että kyseessä on soveltamisalaltaan yleinen säädös, jota käytetään täydentämään tai muuttamaan sellaisen säädöksen osia, jota ei katsota olennaisiksi. Se nopeuttaa ja yksinkertaistaa siten säädöksen aukkojen täyttämistä tai yksityiskohtien sääntelyä tai päivittämistä, millä vältetään turhan monimutkaiset ja pitkät lainsäädäntömenettelyt, joilla on ollut kielteisiä vaikutuksia kansalaisiin. Kaksi näkökohtaa, jotka on säilytetty, ovat se, että valtuutus voidaan vetää pois koska tahansa, ja se, että Euroopan parlamentin (ja neuvoston) ennakkohyväksyntä tarvitaan ennen komission delegoinnin nojalla hyväksymien säädösten voimaantuloa. Kannatan tätä uudistusta, jonka pitäisi korvata huonomaineinen komitologiamenettely, mutta nyt meidän on nopeasti määriteltävä se, miten tällaiset valtuutukset voidaan antaa sekä niiden laajuus, niiden tavoite, käytettävät menetelmät ja ehdot, joilla lainsäätäjä voi toteuttaa valvontaa.
costep_2010-05-18_13_32	Haluaisin korostaa, että Euroopan kansanpuolueen (kristillisdemokraatit) ryhmä ja sen portugalilaiset jäsenet pitävät erittäin tyydyttävänä - sanoisinko - alkua prosessissa, jossa EU liittyy ihmisoikeuksien ja perusvapauksien suojaamiseksi tehtyyn eurooppalaiseen yleissopimukseen. Portugalin kaltaisessa maassa - joka on aina ollut ihmisoikeuksien eturintamassa, sillä Portugalissa lopetettiin orjuus jo vuonna 1761 ja se oli edelläkävijä kuolemanrangaistuksen poistamisessa - voisimme selkeästi olla kiinnostuneita vain tämän liittymisprosessin tukemisesta. Haluaisin kuitenkin kiinnittää huomiota siihen, että meidän mielestämme on hyvin tärkeää, että parlamentti valvoo EU:n liittymistä ihmisoikeuksien ja perusvapauksien suojaamiseksi tehtyyn eurooppalaiseen yleissopimukseen koskevaa prosessia. Me pidämme sitä olennaisena teknisestä, oikeudellisesta ja poliittisesta näkökulmasta, koska itse parlamentti on ihmisoikeuksien parlamentti, jossa ihmisoikeudet ovat erittäin tärkeitä. Haluaisin myös, että pantaisiin merkille, arvoisat jäsenet, että meidän mielestämme on tärkeää, että olemme yhteydessä monien kolmansien maiden kanssa. Se on hyvin tärkeä viesti, jonka annamme niille Euroopan neuvoston jäsenille (Euroopan unionin tulo Euroopan neuvostoon), jotka eivät ole jäsenvaltioita. Näille Euroopan neuvoston jäsenille se on merkki vahvistumisesta, Euroopan unionin sitoutumisesta demokratian ja perusoikeuksien kunnioituksen tilanteeseen ja tasoihin.
costep_2010-05-19_7_110	Elinsiirto voi antaa monta tervettä elinvuotta ihmiselle, joka muussa tapauksessa tarvitsisi toistuvasti tehohoitoa tai ei yksinkertaisesti selviäisi hengissä. Elinsiirtojen määrä on Euroopan unionissa kasvanut, ja ne ovat pelastaneet monien elämän ja pidentäneet sitä. Elinsiirtojen odotuslistat ovat kuitenkin yhä pitkiä. Tällä hetkellä Euroopan unionissa 56 000 potilasta odottaa sopivaa elinluovuttajaa ja arvioiden mukaan joka päivä 12 ihmistä kuolee odottaessaan sopivaa siirtoelintä. Kuolleiden elinluovuttajien määrä ei yksinään riitä eikä elävien luovuttajien määrä täytä vaatimuksia. Lisäksi jäsenvaltioiden välillä on suuria vaihteluja kuolleiden luovuttajien määrässä, eikä tällä hetkellä ole olemassa koko Euroopan unionin kattavaa tietokantaa, jossa olisi tiedot elinluovutukseen ja -siirtoon tarkoitetuista elimistä tai elävistä tai kuolleista luovuttajista, eikä myöskään varmentamisjärjestelmää, jolla voitaisiin osoittaa todeksi, että ihmisen elimet ja kudokset on saatu laillisesti. Käsiteltävänä olevassa mietinnössä ehdotetaan tähän liittyen toimia, joita pidämme jäsenvaltioiden välisen tällä alueen yhteistyön lujittamisen kannalta tärkeinä ja joista ne kaikki voisivat hyötyä.
costep_2010-06-15_8_166	Internetistä on tullut osa miljoonien ihmisten jokapäiväistä elämää, ja se on nykyään korvaamaton viestintä- ja tiedonsiirtoväline. Internetin sisällön räjähdysmäinen kasvu on tehnyt siitä monikäyttöisen välineen, ja käyttötarkoitukset lisääntyvät jatkuvasti. Internetistä on kuitenkin tullut samalla myös tapahtumapaikka uudentyyppiselle rikollisuudelle, joka hyötyy tietovirtojen nopeudesta ja aineettomuudesta sekä verkon käyttäjien saataville asettamista suurista henkilötietomääristä. Yhdyn päätöslauselmassa esitettyihin huoliin, jotka koskevat tarvetta käsitellä poliittisia tarkoituksia varten tapahtuvan internetin käytön rajoituksia sekä turvallisuuden parantamista lasten ja nuorten verkon käytössä. Olen samaa mieltä siitä, että verkon käyttö ja jatkuva hallinta ovat yksityishenkilöiden asioita, mutta jäsenvaltioiden on mielestäni oltava läsnä ja aktiivisia sääntelytehtävässään. Näin pyrittäisiin ennen kaikkea estämään kansalaisten oikeuksien väärinkäyttö ja loukkaaminen.
costep_2010-06-15_8_182	On kiistatonta, että internet on nykyään yhteinen hyödyke, joka vaikuttaa arkielämän lisäksi myös massaliikehdintään, poliittisiin ajatuksiin ja viestintästrategioihin. Pitää paikkansa, että internetistä on tullut korvaamaton yleinen hyödyke, eivätkä Euroopan unionin jäsenvaltiot voi olla ottamatta tätä asiaa huomioon. Niiden on vaadittava laajempaa pääsyä ja osallistumista internetin hallintoon heikentämättä tässä yhteydessä yksityisen käytön ja verkon päivittäisen hallinnoinnin johtavaa asemaa, koska tämä on osoittautunut oleelliseksi internetin elinvoimaisuuden ja kasvun kannalta. Jäsenvaltiot ovat yhä keskeisemmässä asemassa, samoin kuin tietoverkkorikollisuuteen ja käyttäjien turvallisuuden ja yksityisyyden suojeluun liittyvät asiat sekä kansalaisten oikeus käyttää internetiä ja ilmaista itseään sen välityksellä.
costep_2010-10-07_13_188	Kuten minulla on ollut jo tilaisuus mainita Esther de Langen mietinnöstä, josta äänestimme edellisellä istuntojaksolla, olen samaa mieltä siitä, että koko EU:n alueella ja erityisesti kaikilla yhteisön politiikan kattamilla aloilla on laadittava kestävä strategia biologisen monimuotoisuuden suojelemiseksi ja ekosysteemien säilyttämiseksi. Tämä on mielestäni erityisen tärkeää maataloudessa ja kalastuksessa, minkä vuoksi seuraan erityisen tarkasti valmisteilla olevia yhteisen kalastuspolitiikan ja yhteisen maatalouspolitiikan uudistuksia. Tämä johtuu siitä, että asianmukainen ja kestävä biologisen monimuotoisuuden säilyttäminen, niin tärkeää ja toivottavaa kuin se onkin, ei saa haitata maatalouden ja kalastuksen kestävyyttä ja kehittämistä.
costep_2010-10-18_15_7	Arvoisa puhemies, arvoisa komission jäsen, hyvät kollegat, olen kuunnellut vastauksianne, ja minun on tunnustettava, että olen hämmentynyt, koska toisaalta komissio sanoo, että jos haluamme lisää tietoja, meidän on mentävä kolkuttamaan jäsenvaltioiden ovelle. Se voidaan tulkita vain yhdellä tavalla: komissio sanoo, että se ei pysty painostamaan jäsenvaltioita tai puuttumaan tähän asiaan. Toisaalta se kuitenkin sitten sanoo, että komissio pyysi Yhdysvaltain hallitusta olemaan pyytämättä tietoja, joilla heikennetään pääsyä EU:n tietokantoihin. En ymmärrä, miksi komission mielestä on helpompaa mennä pyytämään Yhdysvaltain hallitukselta sen sijaan, että se ottaisi yhteyttä jäsenvaltioihin ja EU:n jäsenvaltioiden hallituksiin. Minun on tunnustettava, että minusta näyttää, että tähän on vain yksi selitys: se osoittaa, että komissio on heikossa asemassa, ja tarkoittaa, että parlamentin tästä asiasta ilmaisemat huolet ovat täysin järkeviä. Olemme pääasiassa huolissamme siitä, että Yhdysvallat on käyttänyt hajota ja hallitse -strategiaa, ilmeisesti rankaisematta. Toiseksi olemme huolissamme siitä, että useat jäsenvaltiot ovat päättäneet jatkaa kahdenvälisiä suhteita ja neuvotteluja, mikä osoittaa tietynlaista EU:n yhteenkuuluvuuden puutetta. Olemme kuitenkin myös huolissamme EU:n toimielinten vastuusta luistamista ja vastuun kieltämistä koskevasta asenteesta, joka ei anna meille yhtään enempää valtaa neuvottelussa. EU:n on sanottava sanansa tästä asiasta. Meidän on varmistettava, että tietokantoihin ei pääse kahdenvälisten sopimusten avulla. Lisäksi näitä neuvotteluja ympäröivä salailun verho, se, että tietyt jäsenvaltioiden tai kansallisten parlamenttien edustajat ovat paljastaneet yhteisymmärryspöytäkirjojen sisältöjä ja se, että tällä parlamentilla ei edelleenkään ole tietoa tästä asiasta, ovat perustavanlaatuisia syitä huolemme takana, ja sitä ei ratkaistu komission juuri antamilla vastauksilla.
costep_2010-10-20_7_205	Äänestin tämän mietinnön puolesta, koska monessa valtiossa on suuria eroja yritysten maksuehtojen suhteen silloin, kun asiaan osallistuvat valtio, pienet ja keskisuuret yritykset sekä suuret yritykset. Olemme hyvin tietoisia, että tämänhetkisessä talouskriisissä, mikä aiheuttaa yhä suurempia vaikeuksia, yritykset joutuvat kamppailemaan yhä enemmän maksuvalmiutta koskevien ongelmien vuoksi. Monissa jäsenvaltioissa niillä on suurempi vaara joutua konkurssiin. Direktiivillä, jolla yritettiin säädellä tätä asiaa, oli rajallinen vaikutus. Nyt hyväksymämme ehdotus on merkittävä maksujen määräaikojen asettamisen ja noudattamisen kannalta, ja tämä ei rajoitu pelkästään yritysten ja viranomaisten välisiin suhteisiin vaan koskee myös yritysten keskeisiä suhteita. Meillä on nyt lainsäädäntö, jonka avulla voimme vastata tehokkaammin maksujen määräaikoihin ja jossa vahvistetaan selkeä järjestelmä maksuviivästyksiä koskevista seuraamuksista. Sen ansiosta lisäksi torjutaan tehokkaammin valtioiden ja suuryritysten pk-yrityksiä vastaan usein harjoittamaa hallitsevan aseman väärinkäyttöä. Jäsenvaltioiden on pantava tämä direktiivi nopeasti täytäntöön, jotta pitkien maksuehtojen aiheuttamat vakavat ongelmat ja maksuviivästyksiä koskevat kysymykset ratkaistaan lopultakin.
costep_2010-10-21_8_50	Teollistuneiden maiden ja alueiden kanssa tehtävän yhteistyön rahoitusväline on väline, jolla rahoitetaan teollistuneiden ja muiden korkean tulotason maiden ja alueiden kanssa tehtävää yhteistyötä. Rahoitusvälineellä tuetaan taloudellista yhteistyötä, rahoitusyhteistyötä ja teknistä yhteistyötä sekä kulttuurista ja akateemista yhteistyötä. Asetuksen tavoitteena on laajentaa merkittävästi välineen soveltamisalaa kattamaan myös yhteistyö kehitysmaiden kanssa, minkä vuoksi yleistä rahoituskehystä olisi korotettava. Tässä ehdotettu maantieteellinen laajentaminen on tilaisuus ulottaa ohjelmat kattamaan uusia valtioita, mikä merkitsee myös suurta haastetta, ja siksi on tärkeää tehdä hyvin selväksi, kenelle rahoitusta voidaan antaa, mitä varten ja millä ehdoin.
costep_2010-10-21_8_94	Eurooppalaisella standardointijärjestelmällä on ollut perustavanlaatuinen merkitys yhtenäismarkkinoiden saavuttamisessa. Se on ollut avainasemassa, kun eurooppalaisessa politiikassa ja lainsäädännössä on reagoitu kasvavaan tarpeeseen saada standardeja, joilla voidaan varmistaa tuoteturvallisuus, saatavuus, innovatiivisuus, yhteentoimivuus ja ympäristönsuojelu. Eurooppalaisen standardoinnin on sopeuduttava globalisaatiosta, ilmastonmuutoksista, uusien talouksien kehittymisestä ja teknologian kehittymisestä aiheutuviin haasteisiin, jotta se voi vastata liike-elämän ja kuluttajien tuleviin tarpeisiin ja hyödyntää kaikkea potentiaaliaan julkisten ja yhteiskunnallisten tavoitteiden saavuttamiseksi. Tämän vuoksi on kehitettävä strateginen lähestymistapa eurooppalaiseen standardointiin ja tarkistettava nykyistä järjestelmää, jotta se voi säilyä menestyksekkäänä ja vastata tulevan vuosikymmenen tarpeisiin, jolloin unioni voi säilyttää johtavan asemansa maailmanlaajuisessa standardointijärjestelmässä.
costep_2010-11-10_18_13	Arvoisa puhemies, me olemme tyytyväisiä komission pyrkimyksiin saada tutkimus ja innovointi poliittisen asialistan alkuun. Harkitsemme integroitua strategiaa, jolla eurooppalainen innovaatioekosysteemi saadaan valjastettua tehokkaammin ja tuottavammin kestävän talouden palvelukseen. Euroopan unionin innovaatiokumppanuudet on luotu välineeksi, ja suuret haasteet, joiden ympärille ne on järjestetty, ovat niin laajoja, että ne eivät ole ristiriitaisia. Epäselväksi kuitenkin jää, miten toissijaiset painopisteet määritetään ja miten kunkin niihin sisältyvän alan painoarvo määritetään. Miten paljon avoimuutta voidaan odottaa olevan, jotta sidosryhmät osallistuisivat? Miten eturistiriitoja sovitellaan? Mikä osuus on komissiolla, jäsenvaltioilla ja alueilla? Miten voidaan varmistaa vastuuvelvollisuus monimutkaisessa rakenteessa? Mitä taloudellisia ulottuvuuksia näillä kumppanuuksilla on? Arvoisa puhemies, komission ja neuvoston on varmistettava toteutuksen laadukkuus, mikä ei ole taattua, kun ensimmäistä kumppanuutta varten on suunniteltu vain muutaman kuukauden pilottikokeilu.
costep_2010-11-11_9_126	Kun otetaan huomioon, että kyseiset kaksi kumppania ovat sitoutuneet tekemään yhteistyötä lisätäkseen kasvua ja työpaikkoja taloudessaan ja että parlamentti kannattaa transatlanttisten markkinoiden - jotka perustuvat sosiaalisen markkinatalouden periaatteeseen - toteutumista vuoteen 2015 mennessä, tämä tulee EU:n omien sisämarkkinoiden toteutumisen ohella olemaan avaintekijä uuden kasvun ja globaalien markkinoiden elpymisessä. Äänestin päätöslauselman puolesta, sillä olen samaa mieltä siitä, että transatlanttinen talousneuvosto on sopivin mekanismi transatlanttisten taloussuhteiden hallinnoimiseksi ja että kumppanien olisi hyödynnettävä talousneuvostoa taloudellisen yhdentymisen esteiden voittamiseksi ja transatlanttisten markkinoiden luomiseksi vuoteen 2015 mennessä. Markkinoiden olisi perustuttava sosiaalisen markkinatalouden periaatteeseen, joka toimii myönteisenä vastauksena nykyisiin taloudellisiin ja sosiaalisiin kriiseihin. Kannatan myös kehotusta tehdä yhteistyötä transatlanttisen talousneuvoston kanssa kaikissa asioissa, jotka koskevat yritysten sääntely-ympäristöä, erityisesti pienten ja keskisuurten yritysten sääntely-ympäristöä. Tässä olisi toimittava pk-yrityksiä tukevan EU:n aloitteen lähestymistavan mukaisesti kaavailtaessa lainsäädäntöä, jolla on transatlanttista vaikutusta.
costep_2010-11-11_9_58	Tämä on ensimmäinen eurooppalainen direktiivi, joka sääntelee korkean riskin sijoitusrahastoja - hedge-rahastoja. Samalla se on yli vuoden kestäneen neuvotteluprosessin tulos. Kuten asiakirjassa todetaan, uusien sääntöjen tarkoituksena on valvoa rahastojen hoitajien toimia, lisätä rahastojen hoidon avoimuutta, suojella sijoittajia ja edistää rahoitusmarkkinoiden vakautta. Todellisuudessa me emme ole kuitenkaan menneet asiassa loppuun asti. Keinottelua harjoittavia rahastoja ei ole poistettu ja johdannaismarkkinat ovat yhä paikoillaan, joten keinottelun mahdollistavat mekanismit ovat yhä olemassa. Me olemme hukanneet erinomaisen tilaisuuden säännellä rahoitusmarkkinoita asianmukaisesti. Neuvosto ja Euroopan parlamentin enemmistö taipuivat rahoitusalan massiivisen lobbauksen edessä. Rahoituskriisi on osoittanut, että maailmanlaajuisen rahoitusjärjestelmän häiriöiden syyt ovat ennen kaikkea liiallisessa riskeille altistumisessa - nämä rahastot ovat siitä hyvä esimerkki - ja toiseksi näitä riskejä hallitsevien järjestelmien heikkoudessa. Uudet Euroopan unionin säännökset asettavat yhteisiä vaatimuksia riskirahastojen lupien myöntämiselle ja valvonnalle, mutta ne eivät todellakaan estä vakavan järjestelmäriskin säilymistä. Tästä syystä me emme voi äänestää tämän ehdotuksen puolesta. Uusista direktiiveistä kuitenkin keskustellaan ja neuvotellaan parhaillaan, joten meillä on vielä mahdollisuus selvittää tämä asia perinpohjaisesti ja ennen kaikkea tehdä loppu spekulatiivisista rahastoista. Tämä jää nähtäväksi.
costep_2010-11-25_9_316	Kööpenhaminan ilmastonmuutoskonferenssin ajauduttua umpikujaan Euroopan unionin on tärkeää jatkaa tässä asiassa omaksumallaan tiellä, sitouduttava tosissaan kestävään kehitykseen ja pyrittävä vähentämään hiilidioksidipäästöjä vaarantamatta Euroopan teollisuutta. Sitoutuessaan vähentämään päästöjä EU ei saa kuitenkaan koskaan unohtaa taloudellista tehokkuutta tai vaarantaa parhaillaan ennennäkemättömästä talouskriisistä kärsivien jäsenvaltioiden taloudellista kestävyyttä. Emme voi sallia sitä, että hiilivuotoa torjutaan siirtämällä lisää teknologiaa kehitysmaihin, emmekä voi antaa hiilidioksidipäästöjen vähentämistä koskevien toimien tuhota Euroopan teollisuutta.
costep_2010-12-13_15_29	Arvoisa puhemies, säästöbudjeteista, kansainvälisestä valuuttarahastosta, vakautusrahastosta ja talouden koordinointiin tarkoitetusta rangaistusluonteisesta mekanismista huolimatta euroon kohdistuva hyökkäys jatkuu spekulatiivisella hyökkäyksellä useiden maiden valtionvelkaa vastaan. On tunnustettava, että virhe täytyy olla tehdyissä poliittisissa päätöksissä. Aina kun liittokansleri Merkel ja presidentti Sarkozy spekuloivat julkisesti, spekuloijat kiittävät heitä heti ja spekuloivat sen mukaisesti. On selvää, että aina kun he sanovat ei varsinkin euro-obligaatioille, spekuloijat kiittävät heitä, koska he ovat kiitollisia hinnasta: tämän spekuloinnin hintana on Euroopan jakautuminen. Tästä Euroopasta puuttuu solidaarisuus ja tässä Euroopassa syrjäiset valtiot muuttuvat entistä syrjäisemmiksi. Tähän on tultava muutos, arvoisa puhemies.
costep_2010-12-16_7_75	Afganistanin sotilasoperaatio on yhdeksän vuotta käynnistymisensä jälkeen ehkä suurin haaste Euroopan unionille ja sen liittolaisille sekä ulkomaisena operaationa että maailman turvallisuuden kannalta. Totuus on se, että vahvasta - ja keskeytymättömästä - kansainvälisestä läsnäolosta huolimatta Afganistanin turvallisuustilanne on pahentunut viimeisten kymmenen vuoden aikana. Terroristeja tuetaan ja koulutetaan edelleen, ja tämän lisäksi tärkeimmät talousindikaattorit ovat epätyydyttäviä. Tämän vuoksi nyt kansainvälisen yhteisön ja Euroopan unionin tärkeimpänä tavoitteena on edistää vahvan ja vakaan hallituksen luomista, jotta rauhanprosessin tukemista voidaan edelleen jatkaa sikäli kuin seuraavat kolme mietinnössä mainittua edellytystä täyttyvät: (i) Afganistan sitoutuu kieltämään Al-Qaidan toiminnan maassa, (ii) unikonviljely lopetetaan ja huumekauppaa torjutaan sekä (iii) perusihmisoikeuksien kunnioittaminen halutaan varmistaa. Tässä tilanteessa ja Natossa tehtyjen kansainvälisten sitoumusten mukaisesti sotilaallista läsnäoloa Afganistanissa pitäisi asteittain vähentää, ja samalla olisi jatkettava rauhanturvaamisen ja turvallisuuden tukemista kansainvälisesti operaation päättymisen jälkeistä vakautta ajatellen.
costep_2011-01-17_16_11	Arvoisa puhemies, laittomat hakkuut Keski-Afrikan valtioissa, kuten Kamerunissa ja Kongossa, ovat uhka sellaisten resurssien koskemattomuudelle, joista paikallisten yhteisöjen ja alkuperäiskansojen olemassaolo ja elämäntapa ovat riippuvaisia. Ne ovat todellakin uhka ekosysteemille, jossa on valtava biologinen monimuotoisuus ja joka on erittäin tärkeä biogeokemiallisen kierron sääntelylle. Koska alueella kaadetaan yhä enemmän trooppisia sademetsiä - eikä unohdeta sitä, että ongelmaa pahentaa teollisuusmaiden sekä erityisesti EU:n jäsenvaltioiden toimijoiden ja maahantuojien kysyntä - ratkaisuna ei voi olla se, että laillistetaan se mikä nyt on laitonta, kestämätön sademetsien hyväksikäyttö. Siten vain laillistettaisiin maan varastaminen paikallisilta yhteisöiltä ja laajojen sademetsäalueiden miehittäminen puuyhtiöiden toimesta, kuten on tapahtunut. Euroopan unionin kehitysyhteistyö ja tukipolitiikka on tärkeässä osassa, kun tuetaan kyseisten valtioiden talouden monipuolistamista ja muutetaan täysin päälaelleen malli, joka perustuu voimakkaasti harvojen raaka-aineiden käyttöönottoon ja vientiin teollisuusmaihin.
costep_2011-01-19_7_183	Vaikka vain pieni määrä maita on hyväksynyt väliaikaisen talouskumppanuussopimuksen (EPA), tämä osoittaa Euroopan sitoutumista Tyynenmeren alueen maiden kehityksen tukemiseen mekanismilla, jossa on kyse muustakin kuin pelkistä tukimenettelyistä ja jossa pyritään aktivoimaan paikallistaloudet yritysten ja työpaikkojen luomiseksi sekä ihmisten ja tavaroiden liikkuvuuden lisäämiseksi. Hyväksyn periaatteessa tämän välineen, mutta en voi sivuuttaa epäilyjäni sen suhteen, mitä vaikutuksia väliaikaisella talouskumppanuussopimuksella voi olla kalatalouteen. Sen vuoksi toivoisin, että komissio tarkastelisi kysymystä erityisen huolella, sillä minusta on perusteltua, että komissio esittelisi parlamentille kertomuksen kalatalousalasta sekä kalavarojen hoidosta Tyynellämerellä esittelijän pyynnön mukaisesti.
costep_2011-01-19_7_49	Direktiivi potilaiden oikeuksien soveltamisesta rajatylittävässä terveydenhuollossa on tärkeä askel kohti potilaiden liikkuvuutta Euroopan unionissa. Sen tarkoituksena on selventää ja helpottaa rajatylittävän ja laadukkaan terveydenhuollon saantia sekä potilaan oikeuksia saada korvausta vakuutusjäsenvaltiolta edistäen näin myös jäsenvaltioiden välistä yhteistyötä. Lisäksi tästä on selkeää hyötyä potilaille, etenkin niille, joilla on harvinainen ja monitahoinen sairaus, sillä nämä sairaudet voidaan diagnosoida ja niitä voidaan hoitaa sopivimmassa jäsenvaltiossa. Tällainen liikkuvuus antaa myös potilaille mahdollisuuden välttää oikeutetusti kotimaan hoitojonot ja hyödyntää muissa EU:n jäsenvaltioissa tarjolla olevia lääketieteellisiä palveluja. Direktiivi antaa kaikille potilaille mahdollisuuden hyötyä tietyistä oikeuksista, jotka Euroopan unionin tuomioistuin on jo tunnustanut. Tämä on selvä edistysaskel Euroopan yhdentymisessä ja yhteisvastuullisuuden vahvistamisessa sekä kansalaisiinsa keskittyvässä Euroopassa. Äänestin näistä syistä mietinnön puolesta.
costep_2011-02-02_18_23	Näiden sopimusten ansiosta on ollut mahdollista saattaa päätökseen EU:n monimutkaisimmat ja pitkäaikaisimmat kiistat Maailman kauppajärjestössä. On todettava, että koko neuvotteluprosessin ajan me varoitimme komissiota siitä, että neuvotteluissa oli otettava huomioon: - syrjäisimpien alueiden banaanintuottajien edut ja erityispiirteet, erityisesti lisäämällä POSEI-ohjelmasta (syrjäisestä sijainnista ja saaristoluonteesta johtuvia erityisiä valinnaisia toimenpiteitä koskeva ohjelma) annettavaa rahoitusta, koska tuottajien tulot ja heidän tuotteidensa markkinointi saattaisi vaarantua maailmanlaajuisen banaanikaupan vapautumisen vahvistamisesta johtuvien paineiden vuoksi; - Afrikan, Karibian ja Tyynenmeren maiden (AKT-maat) banaanintuottajien edut ja erityispiirteet. Sen vuoksi mielestäni esittelijän suosituksessa esittämät päätelmä, joiden mukaan syrjäisimpien alueiden edut olisi myös otettava huomioon, ovat hyvin merkittäviä, ja parlamentin olisi annettava suostumuksensa sopimuksiin, jos komissio ja neuvosto esittävät parlamentille mahdollisimman nopeasti vaikutustenarvioinnin sopimusten seurauksista banaaneita tuottaville kehitysmaille ja syrjäisimmille alueille; toteuttavat erityistoimia, joiden tarkoituksena on vahvistaa banaanintuottajien kaupallista asemaa, ja hyväksyvät toimenpiteitä banaaneita tuottavien AKT-maiden hyväksi toteutettavan ohjelman rahoittamiseksi.
costep_2011-02-03_9_295	Tuberkuloosia esiintyy maailmassa yhä huolestuttavan paljon saavutetusta edistyksestä huolimatta, sillä tauti on yhä maailman ja erityisesti kehitysmaiden yleisimpiä kuolinsyitä. Tämän vuoksi alan tutkimusta ja rahoitusta olisi lisättävä. On tärkeää käyttää varoja tuberkuloosirokotehankkeeseen, sillä vain laajamittaisella rokotuskampanjalla voidaan auttaa pysäyttämään tuberkuloositapausten lisääntyminen vuoteen 2015 mennessä, kääntämään kehityssuunta laskuun ja hävittämään tauti vuoteen 2050 mennessä. Tämä olisi Yhdistyneiden Kansakuntien vuosituhannen kehitystavoitteiden ja Maailman terveysjärjestön Global Plan to Stop TB -ohjelman mukaista.
costep_2011-03-09_11_104	Nykyisin Atlantti muodostaa yhden Euroopan rajoista, ja se on ollut yksi Euroopan mantereen tärkeimmistä keinoista luoda yhteyksiä maailmaan. Tämän meren yli eurooppalaiset, etenkin portugalilaiset, loivat yhteyksiä ennen toisilleen tuntemattomien kansojen, talouksien ja kulttuureiden välille ja rakensivat nykyisen aidosti globaalin maailman. Nykyisin Atlantin alue kärsii sivustakatsojan asemasta Euroopan keskiosiin verrattuna, ja tämä tilanne voidaan - ja pitääkin - korjata ymmärtämällä, että Atlantti ja suhteet sen rannikolla sijaitseviin merkittäviin kumppaneihin kuten Brasiliaan ja Yhdysvaltoihin voivat vahvistaa geostrategista keskittymää, jonka nousevat Aasian maat ovat sittenkin syrjäyttäneet. Atlantin alueen merkitys tekee EU:n strategian perustamisesta täysin oikeutettua; strategia on nimetty Atlantin valtameren mukaan, ja sille kuuluvan historiallisen aseman mukaisesti strategia ei rajoitu jäsenvaltioihin, vaan sen avulla pystytään sen sijaan luomaan yhteys muihin rannikkoalueisiin. Tässä suhteessa korostan syrjäisimpien alueiden äärimmäisen tärkeää ja korvaamatonta asemaa strategian onnistumiselle. Nämä ansaitsevat jatkossakin unionilta erityistukea, jonka avulla voidaan selvitä saaristoaseman aiheuttamista kustannuksista ja vahvistaa yhteyksiä ulkomaihin.
costep_2011-03-09_7_7	Arvoisa puhemies, ensimmäinen asia, jota minun mielestäni on korostettava, koskee sitä, mitä kollegani Elmar Brok sanoi EU:n toimielinten osallistumisesta, ja sitä, mitä parlamentti pyytää neuvostolta tässä mietinnössä: nimittäin sitä, että EU:n toimielimet ja yhteisön menetelmä ovat mukana tätä vakausrahaston pysyvää vakausmekanismia koskevassa kysymyksessä. Mietinnössä kehotetaan erityisesti tähän osallistumiseen samalla kuin kunnioitetaan komission asemaa. Se on olennaista parlamentille, ja uskon, että se on olennaista tälle mekanismille. Toinen kohta, ja se on erittäin tärkeä meille, on se, että vakausrahasto on vain yksi tekijä. Taloushallinto ja mahdollisesti EU:n asiat ovat muita tekijöitä tämän rahoitus- ja talouskriisin ratkaisemisessa, joka tällä hetkellä kiusaa joitakin euroalueen jäsenvaltioita, ja siksi neuvoston on oltava tietoinen siitä, että rahasto ei itse ratkaise mitään ongelmia ja että se on sisällytettävä talouden hallintamekanismiin ja Eurooppa 2020 -kasvustrategiaan. Haluaisin kuitenkin korostaa kolmea erittäin merkittävää kohtaa tässä mietinnössä: 6 kohtaa, joka kattaa kaikki jäsenvaltiot riippumatta niiden koosta, 12 kohtaa, jossa todetaan, että rahaston saatavuutta ei saa miltään valtiolta sen pienen koon takia, ja 14 kohtaa, joka on mielestäni merkittävin, koska siinä toisaalta vaaditaan, että korkoja on tarjottava edullisin ehdoin, jotta ei toisteta sitä, mitä nyt tapahtuu Kreikassa ja Irlannissa, joiden ongelmia ei ratkaista EU:n tai Kansainvälisen valuuttarahaston tuella. On olennaista, että on olemassa suotuisat olosuhteet ja back-to-back-lähestymistapa ilman lainanottokustannuksiin liittyvää marginaalia, jotta epävakaimpien jäsenvaltioiden rahoituskriisit voidaan ratkaista.
costep_2011-03-23_16_36	Arvoisa puhemies, vastaan hyvin mielelläni, vaikka en halunnut kääntää Euroopan parlamentin keskustelua Portugalin politiikkaa koskevaksi väittelyksi. Jos kollega Estrela haluaa keskustella Portugalin politiikasta, hänellä on yksinkertainen ratkaisu: ensin on oltava vaalit, sen jälkeen on asetuttava ehdokkaaksi Portugalin parlamenttiin, ja hänellä on mahdollisuus oppositiossa keskustella Portugalia varten tarkoitetusta politiikasta Portugalin sosiaalidemokraattisen puolueen kanssa. Haluaisin vain sanoa seuraavaa: meillä ei voi olla enää hallitusta, joka on epäonnistunut neljä kertaa kahden vuoden aikana. Se on mahdotonta, se on kestämätöntä, ja markkinat eivät pidä sitä uskottavana: ratkaisuja ei ole olemassa, kun Portugalin sosialistipuolue on hallituksessa. Jäsen suostui vastaamaan sinisen kortin kysymykseen työjärjestyksen 149 artiklan 8 kohdan mukaisesti.
costep_2011-03-24_7_144	Meillä on tässä sopimus, joka palvelee muiden sopimusten lailla lentoliikennealan vapauttamista koskevaa tavoitetta, ja sitä perustellaan muiden tapausten tapaan sillä, että EU:n tuomioistuimen vuonna 2002 antamassa tuomiossa katsotaan, että nykyiset kahdenväliset sopimukset rikkovat unionin lainsäädäntöä. Aivan kuten muissa valitettavissa tilanteissa, unionin lainsäädännön tulkinta näyttää jälleen kerran antavan etusijan kilpailun vapaudelle kaikkien muiden sosiaalisten ja taloudellisten näkökohtien kustannuksella, vaikka jäsenvaltioiden välillä on kahdenvälisiä sopimuksia. Ilmaisemme siksi tässä samat varaukset, jotka ilmaisimme jo muista sopimuksista, niiden soveltamisalasta ja niiden mahdollisista seurauksista. Nykyisissä puitteissa, joissa siviili-ilmailua harjoitetaan, yhtäläisten olojen luominen EU:n eri yhtiöille voisi edistää monopolistisen keskittymän ilmaantumista alalla, jolla se on jo meneillään, kaikkine sen haitallisine seurauksineen, joita sillä voisi olla lentoyhtiöiden työntekijöille ja matkustajille. Jäsenvaltioiden valmiutta puolustaa kansallisia yhtiöitään ei saisi vähentää.
costep_2011-03-24_7_408	Maaliskuun 11. päivänä tuhoisa maanjäristys ja sitä seurannut tsunami järkyttivät Tyynenmeren aluetta ja etenkin Japania. Mielestäni on tärkeää todeta taas kerran tässä yhteydessä, että luonnonkatastrofien määrä ja rajuus ovat lisääntymässä ja sen vuoksi on pohdittava koko maailman tasolla uudelleen kriisiä edeltäviä ja kriisinjälkeisiä suunnitelmia, jotta voidaan ennakoida ja antaa apua katastrofien uhreiksi joutuneille valtioille. Luonnonkatastrofi aiheutti samalla myös äärimmäisen vakavan ydinonnettomuuden, joka kohdistui etenkin Fukushiman ydinvoimalaan. Tämä onnettomuus on osoittanut, että on hyvin tärkeää miettiä eurooppalaisten ydinvoimaloiden turvallisuustilannetta. Tästä syystä toivon, että perusteellisen analyysin jälkeen käynnistetään keskustelu siitä, miten ydinonnettomuuden tuhoisia vaikutuksia alueisiin ja ihmisiin voidaan vähentää. Olen tyytyväinen EU:n valmiuteen toimittaa kiireesti kaikkea humanitaarista, teknistä ja taloudellista apua sekä EU:n pelastuspalvelumekanismin välittömään käyttöönottoon. Katson kuitenkin, että tälle mekanismille on myönnettävä lisää logistiikka- ja suunnitteluresursseja, jotta siitä voi tulla todellinen katastrofien uhreiksi joutuneita valtioita suojeleva mekanismi.
costep_2011-04-06_9_399	Petos on esittelijän hyvin osuvan määritelmän mukaan esimerkki tarkoituksellisesta vääryydestä ja rangaistava teko ja sääntöjenvastaisuus merkitsee sitä, että sääntöjä ei ole noudatettu. Nämä ovat määritellyt puitteet, joiden perusteella meidän olisi sovellettava nollatoleranssia petoksiin ja joista meidän olisi tehtävä tavoitteemme, kuten hän totesi vuoden 2008 kertomuksen yhteydessä, jotta taloudelliset väärinkäytökset saataisiin kokonaan poistettua EU:sta. Kuten totesin viime vuonna esittämässäni kysymyksessä, Financial Timesin tekemän tutkimuksen perusteella koheesiorahaston tavoitteesta ja tehokkuudesta on vakavia epäilyjä. Nämä epäilyt eivät voi yksinkertaisesti rajoittua sanomalehtiin. Tässä mietinnössä pidetään myös valitettavana, että suuria määriä EU:n varoja käytetään edelleen väärin, ja siinä kehotetaan komissiota toteuttamaan asianmukaisia toimia, joilla varmistetaan näiden varojen pikainen takaisinperintä. Yhteisön varojen väärinkäytösten vuoksi tarvitaan parempaa hallintaa sekä valvontaa siitä, miten varat käytetään. On myös säädettävä tehokkaiden rangaistuksien soveltamisesta jäsenvaltioihin, jotka eivät käytä asianmukaisesti saamiaan varoja. Tämä on ainoa tapa, jolla voimme saavuttaa tavoitteen siitä, että EU:ssa ei esiinny petoksia.
costep_2011-04-07_7_158	Tämä päätöslauselmaesitys liittyy vuoden 2010 kertomukseen Islannin edistymisestä kohti Euroopan unionin jäsenyyttä. Islannin liittymistä koskevat neuvottelut aloitettiin heinäkuussa 2010. Mielestäni on luotava edellytykset Islannin liittymisprosessin saattamiseksi päätökseen ja sen onnistumisen varmistamiseksi: kyseisellä valtiolla on vahva demokraattinen tausta ja vankka kansalaiskulttuuri, ja sen liittyminen EU:hun vahvistaa unionin roolia maailmanlaajuisena ihmisoikeuksien ja perusvapauksien edistäjänä ja puolustajana. Islanti kuuluu Euroopan vapaakauppaliittoon, ja sen markkinatalous voisi tarjota tiettyjä etuja EU:lle etenkin uusiutuvien energialähteiden alalla. Islannin on kuitenkin osoitettava todellista kiinnostusta ja tehtävä yhteistyötä vielä keskeneräisten kalastuksen hoitoa koskevien asioiden ratkaisemisessa. Esitetyn kertomuksen mukaan edistystä on tapahtunut jonkin verran, mutta etenkin kalastusalalla on vielä paljon tehtävää. Toivon, että nämä keskeneräiset asiat saadaan pian ratkaistua, jotta Islannin liittymisprosessi onnistuu.
costep_2011-04-07_7_239	Tänään Strasbourgin täysistunnossa käydyssä keskustelussa Euroopan naapuruuspolitiikkaan tehtiin tärkeitä strategisia tarkistuksia. Tämä on osoittanut, että Eurooppa voi halutessaan toimia ennakoivasti ja että se voi yhtenäisesti noudattaa ihannettaan. Todistimme tämän jälleen kerran tänään. Olen tyytyväinen, että voin nähdä tämän tapahtuvan sellaisen päätöslauselman kohdalla, jonka esittelijänä minulla oli kunnia olla. Olin todellakin tyytyväinen huomatessani, että komission jäsen Füle hyväksyi lähes kaikki ehdotuksemme, kuten koko parlamentti sai nähdä tätä äänestystä edeltäneessä keskustelussa. Haastan nyt komission osoittamaan tämän hetken edellyttämää kunnianhimoa uudelleentarkastelua koskevassa menettelyssään 10. toukokuuta ja luomaan naapuruuspolitiikan, joka on räätälöity tarkasti jokaista valtiota varten ja jossa on selkeät vertailuarvot ja jota on harkittu huolellisesti. Tämä mahdollistaa sellaisen uuden Välimeren talousalueen, johon kuuluu uusia eteläisiä demokratioita, ja toivon, että aiheen käsittelylle tunnusomainen hyvä ilmapiiri ja yhteistyöhenki johtavat siihen, että parlamentti osallistuu jatkossa pysyvästi tämän politiikan alan suunnitteluun ja arviointiin. Mielestäni on ehdottoman tärkeää, että tulevaisuudessa EU suosii naapuruuspolitiikassaan alhaalta ylöspäin suuntautuvaa lähestymistapaa niistä syistä, jotka esitetään päätöslauselmassa.
costep_2011-05-11_6_188	Mietinnöllä on määrä jatkaa lähes kaikille niin kutsuttuun vakautus- ja assosiaatioprosessiin osallistuvista maista ja siihen osallistuvilta alueilta peräisin oleville tuotteille myönnettyä rajoittamatonta tullitonta pääsyä EU:n markkinoille. Tämän verukkeena esitetään Länsi-Balkanin talouksien elvyttäminen myöntämällä niille etuuskohtelu pääsyssä EU:n markkinoille siinä uskossa, että tästä seuraava talouskasvu edistää poliittista vakautta koko alueella. Toimenpiteitä ei kuitenkaan voida tarkastella erillään Balkanin maiden, erityisesti Bosnia Hertsegovinan, Serbian ja Kosovon, nykyisestä vakavasta taloudellisesta ja sosiaalisesta kriisistä. Alueen nykyinen kriisi on osa kapitalismin laajempaa kriisiä, jota sen vaikutus pahentaa entisestään. Se on kuitenkin juurtunut syvään EU:n ja sen suurimpien voimien sekä Yhdysvaltojen edistämään asioihin sekaantumisen, hyökkäysten ja miehitysten pitkään historiaan, jossa pyritään määräämään niiden taloudellisesta ja poliittisesta ylivallasta. Kosovon irrottautuminen ja EU:n asema siinä osoittavat tämän, ja kansallinen prosessi, jota kutsutaan uudistus- ja siirtymäprosessiksi, edustaa tämän imperialistisen järjestyksen nykytilaa koko alueella.
costep_2011-05-11_6_47	Mietintö koskee ehdotusta Euroopan parlamentin ja neuvoston direktiiviksi, jolla kodifioidaan elintarvike-erän tunnistamismerkinnät. Euroopan kansalaisten elämän yksinkertaistaminen on yksi EU:n huolenaiheista. Komissio ja parlamentti ovat tehneet useita lainsäädäntömuutoksia tämän tavoitteen saavuttamiseksi. Yksi seikka, joka todella hankaloittaa tavallisten EU:n kansalaisten elämää, on elintarvike-erän tunnistamismerkintöjen lukeminen ja tulkitseminen. Näiden tietojen valtava lisääntyminen tekee tästä yhä vaikeampaa ja laskee osaltaan kansalaisten elämänlaatua. Parlamentti, komissio ja neuvosto tekivät vuonna 1994 toimielinten välisen sopimuksen nopeutetusta menetelmästä säädöstekstien viralliseksi kodifioimiseksi asian korjaamiseksi. Olen iloinen voidessani lopultakin hyväksyä direktiivin, jolla direktiivin 89/396/ETY kodifioinnin avulla helpotetaan kansalaisten elämää yksinkertaistamalla ja selventämällä EU:n lainsäädäntöä.
costep_2011-05-11_6_474	Tässä mietinnössä arvioidaan yhteisen turvallisuus- ja puolustuspolitiikan (YTPP) kehitystä Lissabonin sopimuksen voimaantulon jälkeen. Mietintö perustuu Lissabonin sopimuksen luomaan uuteen toimielinkehykseen, jonka mukaan Euroopan unionin on esiinnyttävä yhtenäisenä ja laadittava rakenneuudistuksensa pohjalta yhteistä ulko- ja turvallisuuspolitiikkaa avoimemmalla tavalla. On kuitenkin pantava merkille, ettei EU ole vielä saavuttanut kattavaa Lissabonin sopimukseen perustuvaa lähestymistapaa, joka auttaisi sitä ylittämään perinteiset menettelylliset ja institutionaaliset esteet. Siksi on hyvin tärkeää tehdä ulkopolitiikasta realistinen arviointi, joka käsittää myös EU:n joukkojen jämäkämmät toimet, sen sijaan, että sotilastoimet jätettäisiin yksinomaan Ranskan ja Yhdistyneen kuningaskunnan käsiin. Vaikka tunnustankin, että ulko- ja puolustuspolitiikasta on käytävä julkista keskustelua, jotta parlamentti voi ryhtyä kehittämään asiaa koskevaa tulevaa politiikkaansa, pidän myönteisenä tämän mietinnön laatimista ja toivon, että EU kehittää jatkossakin toimivaa monenvälisyyttä, joka on yksi sen geostrategisten kiinnostuksenkohteiden tunnusmerkeistä.
costep_2011-05-11_6_530	Tässä mietinnössä EU:sta maailmanlaajuisena toimijana: sen rooli monenvälisissä järjestöissä esitetään yleiskuva EU:n roolista. Äänestin mietinnön puolesta, sillä kannatan siinä esitettyä tavoitteita ja visiota EU:sta, joka on vahvasti läsnä maailmannäyttämöllä. Sen lisäksi, että kullakin jäsenvaltiolla on oma itseisarvonsa, EU voi antaa kansainväliselle yhteisölle oman panoksensa, joka perustuu sen kokemuksiin organisaationa. Euroopan unioni onkin sääntöihin perustuvan kansainvälisen ohjausjärjestelmän malliesimerkki, koska sillä on mekanismit yhteisymmärryksen aikaansaamiseksi ja yhteiseen toimintaan ryhtymiseksi. Tämän valossa yhteistyötä johtavien alueellisten voimien kanssa on parannettava, jotta EU voi osaltaan aktiivisesti rakentaa ja parantaa kansainvälistä toimintaympäristöä, jossa se voi edistää arvojaan ja etujaan, kuten perustamissopimuksessa määrätään. Siksi EU:n pyrkiessä maailmanlaajuiseksi toimijaksi sen on välttämätöntä vahvistaa sisäistä koordinointiaan voidakseen esiintyä yhtenäisenä. Tämä on ainoa keino saada aikaan monenvälistä yhteistyötä ja vastata kansainvälisiin haasteisiin, erityisesti niihin, jotka perustuvat suojeluvelvollisuuteen ja tarpeeseen parantaa inhimillistä turvallisuutta maailmanlaajuisen turvallisuuden saavuttamiseksi.
costep_2011-06-06_20_10	Arvoisa puhemies, Euroopan unionin johtajat eivät välitä Kansainvälisen valuuttarahaston (IMF) Kreikan kaltaisille maille hyväksymien rakennemuutosten aiheuttamasta taloudellisesta ja yhteiskunnallisesta tuhosta, ja nyt he tehostavat hyökkäystään ja ottavat kohteekseen Portugalin saman toimintamallin ja rajattoman kolonialistisen ylimielisyyden nojalla. Vastineeksi 78 miljardin lainasta maan, jossa vähimmäispalkka ei ole edes 500 euroa, on tehtävä leikkauksia palkkoihin ja eläkkeisiin ja lopetettava julkisia palveluja, ja lisäksi sen on pakko luopua kansallisista yhtiöistä ja varoista. Sen edessä on myös perushyödykkeiden ja -palvelujen hintojen nousu ja 30 miljardin euron korko, joka vastaa noin 40 prosenttia koko lainasta. Yli kaksi kolmasosaa tästä korosta menee itse Euroopan unionille. Tätä tarkoittaa niin kovin ylistetty eurooppalainen solidaarisuus. Tämän toimintalinjan sinnikäs jatkaminen johtaa väistämättä koko Euroopassa, erityisesti Portugalissa, riehuneen yhteiskunnallisen taistelun tiivistymiseen Me olemme nyt ja jatkossa täällä tukeaksemme ja kannustaaksemme sitä varmoina, että vain sellaisella taistelulla voidaan saada aikaan muutos ja vaihtoehto, jonka täytäntöönpano Euroopassa on koko ajan kiireellisempää.
costep_2011-06-07_9_59	Huumeet ovat nyky-yhteiskuntamme suurimpia vitsauksia. Tämä on sosiaalisesti ja kulttuurisesti monitahoinen ja dynaaminen ongelma, joka muuttuu jatkuvasti ja saa uusia muotoja, kun ilmaantuu uusia aineita ja uusia käyttäjäryhmiä. Euroopan huumausaineiden ja niiden väärinkäytön seurantakeskus (EMCDDA) perustettiin vuonna 1993. Sen päätehtävänä on kerätä tietoja huumausaineista ja niiden väärinkäytöstä sekä laatia ja julkaista puolueettomia, luotettavia ja vertailukelpoisia tietoja Euroopan tasolla. Nämä tiedot ovat elintärkeitä, koska niiden pohjalta analysoidaan huumausaineiden kysyntää ja sen vähentämiskeinoja sekä yleisesti huumekauppaan liittyviä ilmiöitä. Kroatiaa käytetään läpikulkureittinä, jonka kautta laittomia huumausaineita salakuljetetaan tuotantomaista kuluttajamaihin. Euroopalle on siksi ratkaisevan tärkeää, että Kroatia toimittaa tietoa huumausaineista ja huumeriippuvuudesta sekä niiden seurauksista. Myös Kroatian on tärkeää saada tietoa parhaista käytännöistä. Äänestän siksi suosituksen puolesta.
costep_2011-06-08_7_205	Johdanto-osan ensimmäinen kohta kuvaa tätä mietintöä ohjaavaa näkemystä: sen mukaan Maailman kauppajärjestön (WTO) kehittämä sääntöihin perustuva monenvälinen kauppajärjestelmä antaa edelleen sopivimmat puitteet avoimen ja oikeudenmukaisen kaupan sääntelemiseen ja edistämiseen. Lisäksi siinä kannatetaan Dohan kierroksen saattamista menestyksellisesti päätökseen. Tätä näkemystä, jota luonnollisesti vastustamme, kehitellään edelleen päätöslauselman myöhemmissä kohdissa. Vastustamme sitä aivan kuten miljoonat työläiset, maanviljelijät, pienten ja keskisuurten yritysten omistajat ja monet muut, jotka kaikkialla maailmassa ovat jo vuosia osoittaneet syyttävällä sormella WTO:ta, sen tavoitteita purkaa kaupan sääntelyä ja sen palvelemia etuja: ylikansallisten yhtiöiden, suuryritysten ja rahoituslaitosten etuja, kun ne kahmivat miljoonia euroja uhraamalla miljoonia työpaikkoja sekä sosiaalisia ja työntekijöiden oikeuksia, tuhoamalla pieniä ja keskisuuria tuottajia ja pilaamalla ympäristöä. EU:n ja Kanadan vapaakauppasopimus kattaa muiden vapaakauppasopimusten tavoin myös palvelut, ja perusteltuja mutta epäjohdonmukaisia vastalauseita esitetään negatiivisista luetteloista ja muista seikoista, jotka eivät poista julkisia palveluja uhkaavia muita vaaroja. Syitä äänestää vastaan on enemmän kuin tarpeeksi.
costep_2011-06-08_7_685	Eurooppa 2020 on eurooppalainen strategia, jolla pyritään vastaamaan EU:n ja eri jäsenvaltioiden uusiin globaaleihin haasteisiin, niin että on tärkeää luoda taloutta ja rahoitusta varten olosuhteet, jotka ohjaavat sen soveltamista vuosina 2014-2021. Tällä mietinnöllä pyritään edistämään vuoden 2013 jälkeistä monivuotista rahoituskehystä, hyväksymään viiden prosentin korotus nykyisen monivuotisen rahoituskehyksen määrärahoihin, ylläpitämään koheesion ja maatalouden rahoitusta sekä vahvistamaan taloudellisesti tutkimusta, kehitystä ja innovointia sekä energiaa ja liikennettä. Äänestin mietinnön puolesta, koska pidän strategista sisältöä myönteisenä ja kaiken kaikkiaan koska talousarviossa noudatetaan Eurooppa 2020 -strategian tavoitteita. Talouden ohjauksen ja hallinnan vahvistaminen ja koheesiopolitiikan merkitys ovat aloja, joita korostaisin älykkään, kestävän ja osallistavan Euroopan tavoittelussa. Pidän tärkeänä sitä, että luodaan väliryhmä alueille, joiden asukasta kohden laskettu bruttokansantuote (BKT) on 75-90 prosenttia EU:n BKT:stä, mikä lisää alueiden välistä tasa-arvoa. Korostaisin kuitenkin sitä, että uusi ryhmä ei saa haitata heikommassa asemassa olevia alueita EU:n määrärahojen jaossa.
costep_2011-06-22_18_46	Taloushallintoa koskevan lainsäädäntöpaketin hyväksyminen osoittaa jälleen, että Eurooppa-hanke on edelleen hengissä ja että jäsenvaltiot selviytyvät vaikeuksistaan sovittelemalla kaikkien 27 valtion kesken. Samalla voidaan myös ottaa vastaan tulevaisuuden haasteet. Valtionvelkakriisi osoittaa, että nykyiset valvonta- ja korjausmekanismit ovat riittämättömiä. Toimenpiteillä, joista nyt äänestetään, pyritään vahvistamaan välineitä, jotka eivät toimi, joten on olennaista, että ne toteutetaan käytännössä. Maastrichtin sopimuksessa hyväksytty velkaperuste tulee viimeinkin voimaan uudessa lainsäädäntöpaketissa ja sitä tullaan todellakin soveltamaan. Eurooppalaisen ohjausjakson virallistaminen, yhteisön toimielinten ja kansallisten elinten välisen vuoropuhelun vahvistaminen, parlamentin ja komission asemat koko seurantamenettelyssä sekä entistä laajempi ja tehokkaampi valvonta ovat kaikki keinoja, joilla voidaan saavuttaa älykäs, kestävä ja osallistava kasvu Euroopassa. Minun on kuitenkin korostettava, että Euroopan talouspolitiikan menestys edellyttää myös muita, täydentäviä toimenpiteitä investointien ja kasvun tukemiseksi jäsenvaltioissa. Euroopassa on keskityttävä yhteiseen strategiaan, mutta kunkin valtion ominaispiirteitäkään ei saa unohtaa.
costep_2011-06-23_14_142	Äänestän tämän mietinnön puolesta, koska Euroopan unionin ja São Tomé ja Príncipen välinen nykyinen kalastuskumppanuussopimus on ollut voimassa vuodesta 2006 lähtien ja koska sopimuksen pöytäkirjan voimassaolo päättyi 31. toukokuuta 2011. Euroopan unionin ja São Tomé ja Príncipen välinen uusi pöytäkirja, joka tehtiin 15. kesäkuuta 2010 vuosiksi 2011-2014, on siten hyvin järkevä, ja parlamentin olisi hyväksyttävä se. Pöytäkirjalla myönnetään São Tomé ja Príncipelle unionin vuosikorvausta 682 500 euroa, josta Tomén ja Príncipen kalastuspolitiikan tukemiseen osoitetaan 227 500 euroa, joka on minusta riittävästi. Olen tyytyväinen myös siihen, että uudessa pöytäkirjassa on täytäntöönpanon keskeyttämistä koskeva lauseke ihmisoikeusrikkomusten varalta.
costep_2011-06-23_14_377	Tämä mietintö on ainoa, joka ei vastaa talouden ohjauspaketin yleistä kehityssuuntausta. Äänestin tyhjää, koska halusin korostaa tätä näkökohtaa ja tunnustaa sen merkityksen. Elisa Ferreiran mietintö koskee makrotalouden vakavan epätasapainon ennalta ehkäisemistä. Alijäämää ja velkaa ei katsota siinä yhtään tärkeämmäksi kuin ylijäämää tai kaupallista alijäämää, työllisyyttä tai työttömyyttä tai muita laadullisia haasteita, joilla kestävä kasvustrategia voidaan taata. On järkevää toteuttaa tällaista laaja-alaista koordinointia erilaisiin varhaisessa vaiheessa epätasapainon ilmaiseviin muuttujiin perustuvan tulostaulun avulla. En voi äänestää tämän mietinnön puolesta, koska kyseessä on jälleen kerran vain yksi uusi muoto koordinoinnista, jonka lähtökohtana on edelleen alijäämä ja velkaantuminen.
costep_2011-06-23_14_392	Tämä mietintö on osa talouden ohjausta ja hallintaa koskevaa lainsäädäntöpakettia ja on yksi sen keskeisistä osista. Se koskee asetusta liiallisia alijäämiä koskevan menettelyn täytäntöönpanon nopeuttamisesta ja selkeyttämisestä. Vaikka mietinnössä lähdetäänkin liikkeelle siitä, että euroalue on kriisissä ja euroalueen velkakriisi edellyttää kattavaa ja yhdennettyä ratkaisua koska tähän saakka käytetty hajautettu lähentymistapa on epäonnistunut, mietintö loppuu vetoomukseen, joka koskee samantyyppisiä monetaristista ja uusliberalistista politiikkaa ja perusteita, jotka ovat johtaneet kriisiin. Siinä jatketaan ja kiristetään todellista kuristusotetta, jossa jäsenvaltiot ovat, piittaamatta ongelmien syistä tai vaihtoehtoisesta politiikasta, jossa otetaan huomioon talouksien erilaiset kehitystasot. Sen sijaan että mietinnössä ehdotettaisiin sopimusta solidaarisuuteen sekä aitoon taloudellista ja sosiaalista koheesiota koskevaan politiikkaan perustuvasta edistyksestä ja sosiaalisesta kehityksestä, mitä me olemme puolustaneet, siinä vaaditaan vakaus- ja kasvusopimuksen ja nyt Euro Plus -sopimuksen tiivistämistä. Siinä laajennetaan ja vahvistetaan pakotteiden ja sakkojen soveltamista jäsenvaltioihin, jotka eivät noudata määräyksiä. Tällaista asioihin puuttumista ei voida hyväksyä. Se merkitsee liiallisia alijäämiä koskevan menettelyn soveltamista jäsenvaltioihin alistamalla ne varsinaisella siirtomaatyylillä EU:n valtaan.
costep_2011-06-23_14_462	Euroopan unionin toiminnasta tehdyssä sopimuksessa määrätään jäsenvaltioiden talouspolitiikkojen sovittamisesta yhteen. Se merkitsee vakaan hintatason, terveen julkistalouden ja rahatalouden sekä kestävän maksutaseen kaltaisten johtavien periaatteiden noudattamista. Tavoitteena on vahvistaa säännöt, jotka koskevat vakaus- ja lähentymisohjelmien sisältöä, esittämistä, arviointia ja seurantaa osana monenvälistä valvontaa, jota neuvosto ja komissio suorittavat aikaisessa vaiheessa. Tarkoituksena on estää budjettivajeiden ja liian korkeiden velkatasojen syntyminen ja edistää talouspolitiikan valvontaa ja yhteensovittamista sekä tukea näin kasvua ja työllisyyttä koskevien unionin tavoitteiden saavuttamista. Euroopan parlamentin on voitava osallistua EU-ohjausjaksoon asianmukaisesti päätöksiin liittyvän avoimuuden, omavastuullisuuden ja vastuuvelvollisuuden parantamiseksi erityisesti taloudellisen vuoropuhelun avulla. Näistä syistä äänestin tämän mietinnön puolesta.
costep_2011-06-23_14_658	Eurooppa 2020 -strategian älykästä, kestävää ja osallistavaa kasvua koskevien tavoitteiden olisi oltava keskeisiä painopisteitä pohdittaessa tulevaa talousarviota vuodeksi 2012. Myös Euroopan unionin pieniin ja keskisuuriin yrityksiin olisi kiinnitettävä erityistä huomiota, ja siksi on tarpeen vaatia, että Eurooppa 2020 -strategian lippulaiva-aloitteisiin kohdistuvat budjettivaikutukset selvitetään. On syytä mainita, että monien jäsenvaltioiden elpyessä Euroopan unionin talousarvion tehtävänä on vahvistaa tukea kansallisille investoinneille kasvun kannustamiseksi. Tästä syystä maksumäärärahojen taso olisi pidettävä ennallaan, kuten Euroopan komissio ehdottaa, ja samalla olisi otettava huomioon, että kaikkien ohjelmien olisi edettävä nopeasti. Näin ollen on yritettävä keskittyä painopisteisiin ja pyrittävä kohdentamaan uudelleen resursseja. On myös muita aloja, kuten oikeus, vapaus ja turvallisuus, joilla olisi oltava talousarviossa niitä vastaava kohta, ja samoin on tarpeen reagoida Välimeren alueen tapahtumiin.
costep_2007-09-24_15_13	Arvoisa puhemies, kuten tiedätte, 25. marraskuuta 2007 Romaniassa järjestetään Euroopan parlamentin vaalit, ensimmäiset laatuaan maamme historiassa. Poliittisesti, yhteiskunnallisesti ja, kuten sanoin, historiallisesti näin merkittävän tapahtuman olisi saatava liikkeelle koko kansa, niin että se voitaisiin järjestää parhaissa mahdollisissa olosuhteissa. Valitettavasti näin ei käy, koska Romanian poliittista elämää hallitsevat loputtomat riidat. Tilanne ei mielestäni suosi vakaata ilmapiiriä, jota vaalien normaali läpivieminen vaatii. Sen lisäksi, jos tänään, kaksi kuukautta ennen vaaleja jätetty epäluottamuslause hyväksytään, ja on hyvinkin mahdollista, että se hyväksytään ottaen huomioon, että aloitteen teki suurin oppositiopuolue, poliittinen tilanne voi pahentua entisestään. Suurin vaikutus olisi se, että väestön kiinnostus Euroopan parlamentin vaaleihin vähenisi. Tässä tilanteessa pidän sopivana ja ehkä jopa välttämättömänä sitä, että Euroopan parlamentin poliittiset voimat liittyvät romanialaisiin, jotta olosuhteet voidaan normalisoida vaalien järjestämistä varten.
costep_2008-06-04_21_25	Hyvät kollegani, pidän erittäin myönteisenä Euroopan neuvoston käynnistämää ohjelmaa, jolla pyritään poistamaan kaikki lapsiin kohdistuvan väkivallan muodot. Olen vakuuttunut, että vuonna 2009 ruumiillinen kuritus kielletään kaikkialla maailmassa. Haluaisin kuitenkin korostaa tarvetta luoda yhtenäinen Euroopan tason kampanja, jonka perusteella lapset saavat tietoa siitä, että heihin kohdistuva väkivalta on lainvastaista ja että heidän on ilmoitettava huonosta kohtelusta. Joissakin EU:n jäsenvaltioissa vanhemmat pitävät ruumiillista kuritusta normaalina koulutusmenetelmänä, ja lapset luulevat, että kuritus on normaalia. Euroopan unionin tulevaisuus on riippuvainen siitä, miten lasten oikeuksia kunnioitetaan, ja heidän koulutuksensa aikana meillä olisi oltava mielessä lähestymistapa, jolla kielletään kaikki väkivallan muodot.
costep_2009-01-13_9_19	Euroopan parlamentin esittelijänä Euroopan lentoturvallisuusviraston (EASA) valtuuksien laajentamisesta laaditussa lainsäädäntöä koskevassa mietinnössä pidän myönteisenä Yhdysvaltain kanssa neuvoteltua sopimusta siviili-ilmailun turvallisuustodistusten vastavuoroisen tunnustamisen helpottamisesta. Tämä sopimus on merkittävä vaihe transatlanttisen yhteistyön laajentamisessa, joka on Euroopan kansanpuolueen (kristillisdemokraatit) ja Euroopan demokraattien ryhmän ensisijainen tavoite. Siinä luodaan vakaat olot tavaroiden ja palvelujen kaupan vauhdittamiselle siviili-ilmailun alalla Euroopan unionin ja Yhdysvaltojen välillä, mikä epäilemättä hyödyttää Eurooppaa. Sopimuksella tarjotaan paremmat turvallisuustakuut ja vahvistetaan tuotteiden, osien ja lentokaluston vastaavuutta sekä edellytetään enemmän ympäristönsuojelua. Näillä edellytyksillä voimme toivoa, että yhteisen eurooppalaisen ilmatilan periaatteita laajennetaan tulevaisuudessa sovellettaviksi transatlanttiseen yhteistyöhön ja että yhteistyötä laajennetaan tutkimuksen alalla sekä alan uusien tekniikoiden täytäntöönpanoon, joka perustuu SESAR- ja NextGen -järjestelmien väliseen yhteistyöhön. Minun mielestäni tällä sopimuksella helpotetaan pitkällä aikavälillä molempia osapuolia hyödyttävää EASAn ja FAA:n välisten yhteistyöpuitteiden laajentamista, mistä lentoyhtiöt, ilmailuteollisuus ja etenkin matkustajat hyötyvät välittömästi.
costep_2009-02-02_13_37	Kun otetaan huomioon tämänhetkinen ilmapiiri Euroopassa, energiavarmuuden turvaaminen on etusijalla. Energian kauttakulkureittien monipuolistaminen voidaan varmistaa Euroopan kaasuverkkojen yhteenliitännöillä. Näin tuetaan myös jäsenvaltioiden välistä solidaarisuutta, joka on yksi Euroopan unionin perusperiaatteista. Romanian ja Unkarin oman rahoituksen lisäksi komissio ehdotti viime viikolla 30 miljoonan euron tukea Arad-Szegedin kaasuputkihankkeen loppuun saattamiseksi. Se ei ole saanut rahoitusta yli viiden vuoden ajan. Tämä hanke on ensiarvoisen tärkeä. Kaasuputki yhdistää Romanian ja Unkarin verkon sekä tarjoaa yhteyden Euroopan unionin kaasuverkkoon. Sen jälkeen, kun kaasuputki on valmis, Romania voi viedä ja tuoda kaasua Euroopan markkinoille normaalitilanteen lisäksi myös eurooppalaisen energiakriisin aikana. Tämän vuoksi pyydän teitä antamaan tukenne, että komission ehdotus toteutetaan mahdollisimman nopeasti.
costep_2009-03-11_6_44	Äänestin Euroopan lisätalousarviosta nro 1/2009 varainhoitovuodeksi 2009 annetun mietinnön puolesta. Mietinnön tavoitteena on 11,8 miljoonan euron varojen käyttöönotto EU:n solidaarisuusrahaston maksu- ja maksusitoumusmäärärahoina Romaniaa heinäkuussa 2008 koetelleen tulvan seurauksena. Tuen Euroopan komission aloitetta, jonka mukaan EU osoittaa solidaarisuutta vuoden 2008 heinäkuun tulvista kärsineitä Suceavan, Iaşin, Neamţin, Botoşanin ja Maramureşin maakuntia kohtaan. Tämänpäiväisellä äänestyksellä Euroopan parlamentin täysistunto tukee budjettivaliokunnan 24. helmikuuta 2009 tekemää päätöstä. Kyseisessä kokouksessa Suceavan maakuntaneuvoston puheenjohtaja Gheorghe Flutur esitteli tulvista kärsineen alueensa tilannetta, tukien tukipyyntöään kuvin ja tilastoin aluetta kohdanneen luonnonkatastrofin aiheuttamista vahingoista. Hän kertoi, että varoitukset oli lähetetty, ja totesi, että yhdessä Ukrainan Chernivtsin alueen viranomaisten kanssa oli sovittu nopean katastrofivaroitusjärjestelmän perustamisesta sekä muista rajat ylittävän yhteistyön ohjelmista hätätilanteissa hankkeen jatkona.
costep_2009-10-07_16_100	Kuten te täysin hyvin tiedätte, Romaniassa on meneillään ennennäkemätön poliittinen kriisi talouskriisin ja yhteiskunnallisen kriisin lisäksi. Parhaillaan on valmisteilla suuri vaalivilppi. Tarkoitan Romanian presidentinvaaleja, jotka on tarkoitus pitää 22. marraskuuta. Kaikkia Romanian vaaleja on peukaloitu, mutta parhaillaan olevan vilpin laajuus on uskomaton. En syytä ketään erityisesti, mutta mekanismit on luotu ja hiottu tämäntyyppisen vilpin mahdollistamiseksi, mikä on todella törkeää. Tähän sisältyy väärennettyjä mielipidemittauksia, vaaliturismia, ylimääräisiä vaalilistoja, äänestäjien mitätöityjä ääniä sekä kuolleiden ihmisten äänten käyttöä oikeina ääninä. Lisäksi valtavia summia rahaa ja kulutustavaroita on käytetty köyhien lahjomiseen, vanhempia on painostettu lapsia lahjomalla, äänten laskussa on huijattu ja muihin laittomuuksiin on syyllistytty. Toivon, että Romania pelastetaan. Vetoan nyt Romanian kansan puolesta. Eurooppa-neuvostolla ja myös etenkin Euroopan parlamentilla on moraalinen velvollisuus auttaa jäsenvaltioita pysymään sivistyneinä valtioina. Älkää antako Balkanin mafian tuhota Euroopan unionin jaloa hanketta. Lähetän tämän hätäviestin, koska Euroopan unionin toimielimet ovat Romanian kansan viimeinen toivo.
costep_2009-11-12_11_47	Mielestäni kansalaisille, yrityksille, kansalaisjärjestöille ja muille organisaatioille on tiedotettava mahdollisimman kattavasti Euroopan oikeusasiamiehen tehtävästä ja toiminnasta, sillä näin voitaisiin vähentää oikeusasiamiehen toimivaltaan kuulumattomien kanteluiden määrää. Kansalaisilla on usein varsin rajalliset tiedot siitä, mitä oikeusasiamies tekee. Uuden verkkosivuston perustaminen vuoden 2009 alussa oli hyvä toimenpide. Katson silti, että toimia parhaan mahdollisen tiedon tarjoamiseksi kansalaisille on tehostettava. Kannatan siksi esittelijän ehdotusta sellaisen interaktiivisen oppaan laatimisesta, josta kansalaiset saisivat mahdollisimman paljon tietoa kantelun esittämisestä ja löytäisivät helposti oikean tavan ratkaista kohtaamansa ongelma.
costep_2009-11-25_12_54	Arvoisa puhemies, arvoisa komission jäsen, kiitän teitä omistautuneesta työstänne Euroopan unionin laajentumisen hyväksi. Euroopan unionilla on kahden viime vuoden aikana ollut voimakas vaikutus Länsi-Balkanin demokraattiseen muutokseen ja taloudellisen sääntelyn purkamiseen. Eräiden Länsi-Balkanin valtioiden viisumivapaus ja EJTM:n liittymisneuvottelujen aloittaminen ovat merkki edistyksestä, josta Euroopan unionin kansalaiset hyötyvät sekä EU:n kanssa tehtävän oikeudellisen ja poliisiyhteistyön muodossa että taloudellisesti. Uskon, että nykyisenä talouskriisin aikana EU:n laajentumisprosessi tarjoaa ratkaisun Euroopan unionin talouden elvyttämiseksi. Emme kuitenkaan saa unohtaa Euroopan unionin Länsi-Balkanin alueen eri valtioille tarjoamien epäoikeudenmukaisten etujen aiheuttamia haittavaikutuksia. Komission on myös tutkittava tarkasti Moldovan sisällyttämistä Länsi-Balkanin valtioihin, sillä naapurivaltioille tarpeellisten uudistusten toteuttamiseksi tarjotun avun on jatkuttava oikeudenmukaisesti. Moldova on mahdollinen ehdokasvaltio, joka on valmis mukautumaan Euroopan unionin linjaan osana poliittista ja taloudellista yhdentymisprosessia.
costep_2010-02-10_10_281	Äänestin Turkin vuoden 2009 edistymiskertomuksen hyväksymisen puolesta. Vaikka liittymisneuvottelut aloitettiin Turkin kanssa 3. lokakuuta 2005, niissä on edistytty tähän mennessä vain hyvin vähän. Euroopan parlamentin mielestä Turkki ei vieläkään täytä Kööpenhaminan poliittisia kriteerejä. Maalta vaaditaan kauaskantoista perustuslakiuudistusta ihmisoikeuksien ja perusvapauksien kunnioittamisen takaamiseksi. Euroopan komission mukaan Turkki on vuonna 2009 edistynyt vähän poliittisissa uudistuksissa. Turkissa ilmaisunvapaus vähemmistökielillä on parantunut. Mielestäni Euroopan unionin tulee jatkaa vuoropuhelua Turkin kanssa ja osoittaa maalle avoimuutta. Turkki on erittäin tärkeä Euroopalle niin taloudellisten ja poliittisten siteiden kuin Euroopan unionin energiavarmuudenkin kannalta. Oma maani haluaa kehittää kumppanuutta Turkin kanssa osana Mustanmeren synergiaa ja Euroopan unionin naapuruusohjelmia.
costep_2010-02-24_13_50	Arvoisa puhemies, arvoisa neuvoston puheenjohtaja, olen iloinen siitä, että olette kanssamme tänään. En silti ymmärrä, miksi neuvosto pyrkii tekemään päätöksen näin kovalla kiireellä kuulematta kunnolla Euroopan parlamenttia. EU 2020 -strategia on toki tarpeen Lissabonin strategian osoittauduttua tehottomaksi. Nyt esitetyt asiakirjat ovat kuitenkin yleisluontoisia eikä niissä kerrota selkeästi tulevaisuuden haasteista. Esimerkkinä mainittakoon sosiaaliset näkökohdat. Väestön lisääntyvä ikääntyminen ja korkeasti koulutettujen työntekijöiden puute ovat keskeisiä sosiaalisia ongelmia Euroopassa. Näin ollen se, että tutkimukseen, kehitykseen ja innovaatioihin osoitetaan alle kaksi prosenttia BKT:sta, on ensimmäinen virhe, joka on pikaisesti korjattava. Tutkimus ja kehitys voisivat perustua julkisiin ja yksityisiin kumppanuuksiin sekä siihen, että liikemaailmaa kannustetaan panostamaan tutkimuslaboratorioihin ja -laitoksiin Yhdysvaltoihin ja Japaniin suuntautuvan aivovuodon estämiseksi.
costep_2010-03-10_8_90	Äänestin tämän päätöslauselman puolesta, koska EU 2020 -strategian täytyy mielestäni antaa tehokas vastaus talous- ja rahoituskriisiin sekä uutta pontta ja eurooppalaista yhtenäisyyttä elpymisprosessiin EU:ssa ottamalla käyttöön ja koordinoimalla kansallisia ja eurooppalaisia välineitä. Kannatan parempaa yhteistyötä kansallisten parlamenttien ja kansalaisyhteiskunnan kanssa, koska useampien toimijoiden mukanaolo lisää kansallisten hallintojen painetta saada aikaan tuloksia. Samalla Euroopan teollisuuden pitäisi mielestäni hyödyntää edelläkävijän asemaansa kestävässä taloudessa ja vihreän liikenteen teknologioissa hyödyntämällä sen vientimahdollisuuksia. Se vähentää riippuvuutta luonnonvaroista ja helpottaa välttämättömien 20-20-20-ilmastonmuutostavoitteiden noudattamista.
costep_2010-03-11_2_40	Käymme tänään Euroopan parlamentissa keskustelua sijoittamisesta vähähiiliseen teknologiaan, ja tässä korostuu, että Euroopan unioni haluaa vahvistaa johtavaa asemaansa energiankulutuksen vähentämisessä ja sen tehostamisessa ja sen lisäksi myös terveen ympäristön turvaamisessa. Mielestäni meidän tehtävämme on edistää tutkimuksen ja innovaation kaltaisia aloja voidaksemme luoda ratkaisuja, jotka tarjoavat perustan kestävälle eurooppalaiselle energiajärjestelmälle. Siksi meidän on luotava rahoitusedellytykset tällä alalla niin, että tavoitteena on lisätä Euroopan unionin kilpailukykyä maailmanlaajuisesti. Mielestäni meidän on keskeisen tärkeää keskittää huomio ympäristöenergian täsmälliseen potentiaaliin alue- ja paikallistasolla. Romanian alueella, josta olen kotoisin, on merkittäviä mahdollisuuksia geotermisen energian tuottamisessa, mutta niitä ei käytetä tällä hetkellä riittävästi. Tähän on useita syitä, mutta mielestäni meidän on osoitettava tässä paikallisille viranomaisille tärkeä rooli rohkaistaksemme niitä kehittämään julkisen ja yksityisen sektorin yhteistyömalleja. Kiitos.
costep_2010-03-24_21_12	Vaikka alkujaan ennustettiin, että kehittyneet maat joutuisivat kärsimään eniten rahoituskriisin vaikutuksista, kriisin pääasiallisiksi uhreiksi ovat joutuneet kehitysmaat. Todellisuus on osoittanut vääräksi teorian, jonka mukaan kehitysmaat eivät ole riittävän vahvasti sidoksissa maailmantalouteen, jotta rahoitusmarkkinoiden kriisillä olisi niihin vakavia vaikutuksia. Kriisi syvenee monissa kehitysmaissa, joissa työttömyysluvut nousevat ennenäkemättömällä tavalla ja joissa valtion velka ja budjettivaje kasvavat räjähdysmäisesti. Samaan aikaan kehittyneissä maissa, joissa vaikutukset eivät ole olleet kovin vakavia tai joilla on ollut käytettävissään tehokkaita välineitä vaikutusten lievittämiseksi, talous on lähtenyt varovaiseen nousuun. Talouskriisin vaikutukset kohdistuvat jo suoraan väestöön, samalla kun työttömyys kehitysmaissa kasvaa. Edelleen kriisin seurauksista kärsivien valtioiden toteuttamilla talouden elvytystoimilla saatetaan vahingoittaa kokonaisia yhteiskuntaryhmiä, sillä elvytystoimilla voi olla ainoastaan tuskallisia vaikutuksia. Maailmalla tarjolla olevista rahoitustukiohjelmista EU:n rahoitusohjelmat ovat kaikkein kattavimpia. Kriisin vaikutuksista kärsivien jäsenvaltioiden on saatava mahdollisimman tarkoituksenmukainen hyöty määrärahoista, jotka on tarkoitettu valtioiden auttamiseen sellaisissa tilanteissa, joissa taloudelliset toimintamahdollisuudet ovat rajalliset ja joilla on sosiaalisia vaikutuksia.
costep_2010-05-05_14_135	Kannatin äänestyksessä tätä päätöslauselmaa, jota valiokuntien puheenjohtajakokous on esittänyt ja jossa pyydetään komissiota esittämään uusia ehdotuksia niistä asiakirjoista, jotka olivat Euroopan parlamentin käsiteltävänä Lissabonin sopimuksen voimaantulon aikaan, ja menettelystä, joka on rauennut. Ympäristön, kansanterveyden ja elintarvikkeiden turvallisuuden valiokunnan esittelijänä, joka vastaa neuvoston suosituksesta hermoston rappeutumissairauksien, erityisesti Alzheimerin taudin torjuntakeinoja koskevista yhteistä ohjelmasuunnittelua hyödyntävistä tutkimustoimista, kannatan valiokuntien puheenjohtajakokouksen Euroopan komissiolle esittämää pyyntöä esittää uusi ehdotus kyseisistä asiakirjoista, niin että Euroopan parlamenttia kuullaan sen institutionaalisen aseman mukaisella tavalla myös uuden perussopimuksen määräysten mukaisesti.
costep_2010-05-05_14_181	Katson, että eläinten hyvinvoinnin alalla on saavutettu edistystä panemalla täytäntöön toimintasuunnitelma 2006-2010, sillä suurin osa suunnitelman sisältämistä toimista on pantu täytäntöön tyydyttävällä tavalla. Olen kansanterveydestä ja elintarvikkeiden turvallisuudesta vastaavan valiokunnan jäsen, ja siksi olen erityisen tyytyväinen toimiin, joita on toteutettu niiden haittavaikutusten vähentämiseksi, joita antibioottien käytöllä eläinten ravinnossa on ihmisten terveyteen, sen jälkeen kun antibiootit kiellettiin vuonna 2006. Siinä lisää syitä siihen, miksi äänestin mietinnön puolesta. Haluan kuitenkin korostaa sitä, että tulevan toimintasuunnitelman pitäisi sisältää enemmän toimia, joilla tuetaan EU:n maanviljelijöitä ja parannetaan eläinkuljetuksia koskevia säännöksiä jäsenvaltioissa.
costep_2010-05-05_14_358	Joskus ympäristön hyvinvointi, luonnonperinnön suojelu ja ihmisten yleinen hyvinvointi onnistuvat voittamaan jopa taloudelliset ja puolueelliset edut. Tämä korostuu tässä päätöslauselmassa. Euroopan parlamentti on onnistunut tänään osoittamaan, että se puolustaa ensisijaisesti kansalaisten yleisiä etuja ja hyvinvointia. Syaniditekniikan käyttö kaivostoiminnassa muodostaa riskin, jota meillä ei ole varaa ottaa, koska seuraukset ovat peruuttamattomat. Kannatan kuitenkin ajatusta teollisuuden muutoksen kannustamisesta alueilla, joilla syanidia käyttävään tekniikkaan perustuva kaivostoiminta on kielletty, antamalla riittävää taloudellista tukea puhtaille teollisuudenaloille sekä uusiutuville energiamuodoille ja matkailulle.
costep_2010-05-05_14_360	Äänestin syanidia käyttävien kaivostekniikoiden kieltämistä vuoteen 2011 mennessä koskevaa päätöslauselmaa vastaan useista syistä. Nykyisten syaniditekniikkaa käyttävien kaivoshankkeiden pysäyttäminen olisi vakava isku tätä tekniikkaa käyttäville jäsenvaltioille (Suomi, Ruotsi, Espanja, Romania, Bulgaria ja Kreikka) sekä syanidia tuottaville jäsenvaltioille (Belgia, Yhdistynyt kuningaskunta, Tšekin tasavalta ja Saksa). Euroopasta tulisi täysin riippuvainen tuodusta kullasta, jota käyttävät Euroopan jalometalliteollisuus sekä elektroniikka-ala. Noin 87 prosenttia tuotetusta syanidista käytetään muilla teollisuudenaloilla kuin kaivosteollisuudessa, muun muassa vitamiinien, korujen, liimojen, tietokoneiden elektronisten osien, tulenkestävien eristeiden, kosmetiikan, nylonin, maalien ja lääkkeiden valmistuksessa. Taloudessa on tekniikoita, jotka muodostavat vaaran ihmisten terveydelle ja ympäristölle. Syanidia käyttävä tekniikka on vain yksi niistä. On laadittu sääntöjä ja normeja, jotta tällaista toimintaa voidaan harjoittaa turvallisissa oloissa ja estetään haittavaikutukset. Tämä periaate koskee myös kaivostekniikkaa. On voimassa olevaa lainsäädäntöä, jota on kunnioitettava. Meillä ei ole oikeutta kieltää, mutta meillä on oikeus suojella.
costep_2010-05-19_3_86	Viime vuosien laaja-alainen talouskriisi on jouduttanut EU:ssa tämän vuosisadan alussa asetettujen tavoitteiden epäonnistumista. Tämän vuoksi on tärkeää tunnistaa Lissabonin strategian puutteet ja keskittyä myönteisiin tuloksiin sekä välttää aiempia virheitä. Minusta meidän olisi nyt voitava oppia Lissabonin strategian epäonnistumisesta sekä kyettävä toimiin, joilla voidaan lievittää epäonnistumisen vaikutuksia tulevaisuudessa. Minusta olemme etuasemassa siinä, että tiedämme epäonnistumisen syyt ja osaamme välttää niiden toistumisen uudessa EU 2020 -strategiassa. Haluan tässä vaiheessa painottaa erityisesti monentasoisen hallinnon lujittamista. Hallinnointiin olisi otettava mukaan myös paikalliset ja alueelliset viranomaiset sekä kansalaisyhteiskunta, sillä EU:n tilastojen mukaan kyseiset viranomaiset nauttivat suurinta luottamusa tavallisten kansalaisten keskuudessa. EU 2020 -strategian ensisijaisiin tavoitteisiin kuuluu myös alueellisen ulottuvuuden vahvistaminen. Tulevan koheesiopolitiikan tehtävänä olisikin minusta oltava alueellisen erityispotentiaalin tunnistaminen ja hyödyntäminen.
costep_2010-06-15_18_10	Haluan esittää erittäin lämpimät kiitokset esittelijä Carlos Coelholle tavasta, jolla hän on käsitellyt tätä asiaa sekä kaikesta hänen tekemästään työstä. Olen vahvasti sen kannalla, mitä hän totesi aikaisemmin, en pelkästään tietosuojaan perustuvan nykyisen arvioinnin vaan myös niiden muiden mietintöjen osalta, jotka on määrä laatia vielä arvioimatta olevista aloista. Neuvoston on kyettävä takaamaan, että se voi antaa Euroopan parlamentin jäsenille kaiken sen tiedon, jota parlamentti tarvitsee tehdäkseen sopivan ja oikeudenmukaisen päätöksen. Toivon vilpittömästi, että löydämme ratkaisun, jotta voimme jatkaa työtämme normaaleissa olosuhteissa ja tehdä tietoon perustuvia päätöksiä.
costep_2010-11-10_18_23	Arvoisa puhemies, kestävä, älykäs ja osallistuva talous voidaan saavuttaa ja EU 2020 -strategian tavoitteet täyttää edistämällä tutkimusta ja innovointia. Tämän alueen hankkeita pitää olla kaikilla tasoilla, myös osana rajat ylittävää yhteistyötä muiden EU-alueiden kanssa. Haluan korostaa, miten tärkeä innovoinnissa on alhaalta ylöspäin suuntautuva lähestymistapa. Oppilaitosten tai yritysten tuottamat innovatiiviset ratkaisut on vaikea toteuttaa tiedon puutteen tai taloudellisten rajoitusten vuoksi. Alueviranomaiset voivat nostaa näiden nukkuvien keksijöiden profiilia ja tukea heitä avustus- ja kumppanuusohjelmilla koheesiopolitiikan avulla. Kumppanuuksien tavoitteena voi olla innovointitulosten parantaminen, alullepanijoiden ja tuensaajien välisen suhteen lujittaminen sekä hyvän käytännön edistäminen tällä alueella. Aluekehitysvaliokunnan vieraillessa Romaniassa viime viikolla meille esiteltiin edustamani läntisen alueen oppilaitosten suunnittelemia tutkimus- ja innovaatiohankkeita. Näiden hankkeiden onnistuminen perustuu nimenomaan toimivien kumppanuuksien perustamiseen.
costep_2011-01-19_7_92	Äänestin tämän Euroopan kansalaisia tukevan mietinnön puolesta, koska siinä annetaan tarkat säännöt potilaiden oikeuksista hakeutua hoitoon ulkomaille ja heidän mahdollisuuksistaan tehdä valintoja tarpeidensa eikä varallisuutensa perusteella, asioihin perehtyneinä eikä pakon alaisena. Direktiivissä säädetään seuraavista periaatteista: potilaat voivat saada muuta hoitoa kuin sairaalahoitoa, johon he ovat oikeutettuja omassa jäsenvaltiossaan, toisessa jäsenvaltiossa ilman ennakkolupaa ja saada korvausta hoitokustannuksistaan oman terveydenhuoltojärjestelmänsä salliman enimmäismäärän mukaisesti. Myös tiedottaminen on tärkeää. Näin ollen jäsenvaltiot velvoitetaan ylläpitämään kansallisia yhteyspisteitä tiedottaakseen potilaille muun muassa terveydenhuollon saatavuudesta, hallinnollisista menettelyistä, valituksista ja muutoksenhausta.
costep_2011-02-14_16_19	Arvoisa puhemies, kuten tiedätte, tämänhetkisestä vaikeasta ajasta johtuen Romanian pk-yrityksillä on melko lailla samanlaisia ongelmia kuin muillakin jäsenvaltioilla. Tärkeää on kuitenkin se, miten voidaan parantaa pk-yritysten mahdollisuuksia saada rahoitustukea; kyse on ennen muuta teknisestä avusta rahoitusvälineiden, erityisesti tutkimus- ja kehityskapasiteetin lisäämiseen suunnattujen välineiden saamiseksi käyttöön. Mielestäni on välttämätöntä lisätä laadukkaan tiedon ja asiantuntevien palvelujen saatavuutta. Muistuttaisin teitä siitä, että viime syyskuun täysistunnossa Euroopan komission edustaja ilmoitti vuonna 2011 internetissä käynnistyvästä erityisestä pk-yritysten verkko-opiskelufoorumista. Sen tavoitteena on helpottaa pk-yritysten osallistumista tutkimus- ja kehityshankkeisiin ja hyödyntää niiden tuloksia tarjoamalla verkossa maksutonta koulutusta ja räätälöityjä tietoja sekä antamalla käyttöön viestintäfoorumi. Pk-yritysten johtajien kouluttaminen siinä, miten kyseisiä rahoitusvälineitä käytetään, voi paitsi tukea kyseisiä menettelyjä ja vähentää byrokratiaa myös johtaa paljon tehokkaampien tulosten saavuttamiseen.
costep_2011-04-06_12_38	Arvoisa puhemies, haluan aloittaa ilmaisemalla syvän myötätuntoni Japanin kansalle. Mielestäni meidän on nyt tärkeää antaa heille kaikki mahdollinen tuki. Fukushiman onnettomuus on osoittanut meille, että jotkin nykyiset ydinvoimalat eivät ole turvallisia. Meidän on siksi kiinnitettävä enemmän huomiota ydinturvallisuuteen. Mielestäni on olennaisen tärkeää tehdä ydinvoimaloiden turvallisuustestit välittömästi. Toisaalta meidän on kuitenkin pyrittävä välttämään tunteellisten ja perusteettomien päätösten sudenkuoppaa päättäessämme, säilytetäänkö vai hylätäänkö ydinenergia. Energiayhdistelmän koostumusta koskevan päätöksen on pysyttävä jäsenvaltioiden toimivallassa, kun taas Euroopan unionin tehtävänä on oltava korkeimpien turvallisuusstandardien soveltamisen varmistaminen. Kaikkien EU:ssa tai kansallisella tasolla energiayhdistelmän tai ydinenergian sääntelyn osalta toteutettujen toimenpiteiden on kuitenkin perustuttava korkeatasoiseen tieteelliseen puolueettomuuteen.
costep_2011-05-12_13_349	EU:n ulkoisissa toimissa ei valitettavasti ole nykyisin yhdenmukaista ja koordinoitua kulttuuristrategiaa. Kuten hyvin tiedetään, asiaamme palvelee parhaiten, jos puhumme yhdellä äänellä. Yhteisen ulkopolitiikkamme on perustuttava kulttuuridiplomatiaan, sillä Euroopan asemaa maailmassa voidaan vahvistaa kulttuurin avulla, joka on oleellinen osa sen talous-, kehitys- ja turvallisuuspolitiikkaa. Voimme parantaa maanosaamme kohdistuvaa ymmärrystä levittämällä elokuvia, musiikkia ja kirjallisuutta. Lisäksi EU:n muista erottautuva monimuotoinen kulttuurimaisema tekee siitä maailman mielenkiintoisemman matkailukohteen. Suhtaudun myönteisesti tässä mietinnössä tehtyihin konkreettisiin ehdotuksiin, jotka koskevat kansalaisyhteiskunnan, taiteilijoiden, kasvattajien, opiskelijoiden ja yrittäjien ottamista mukaan ulkoisten kulttuurisuhteiden sisällön muodostamiseen. Samalla meidän on ehdottomasti otettava huomioon sekä informaation lähteenä että ilmaisunvapautta helpottavana kanavana toimivan uuden teknologian tarjoamat valtavat mahdollisuudet.. Mielestäni Euroopan parlamentin kannattaisi ottaa kulttuuri muiden maiden parlamenttien kanssa käytävien keskustelujen esityslistalle. Näin tästä olisi helpompi luoda yleinen käytäntö EU:n ulkoisille toimille.
costep_2011-06-06_19_29	Arvoisa puhemies, CETA-sopimus on erittäin tärkeä askel kohti hedelmällistä tulevaisuutta sekä Euroopan unionille että Kanadalle. Tuen tätä hanketta ja olen erittäin tyytyväinen tähän mennessä aikaansaatuun edistykseen. Mielestäni olemme oikealla tiellä neuvottelujen päättämisessä tänä vuonna. Minun on kuitenkin huomautettava, että monien käsiteltyjen kohtien joukossa on kaksi, jotka on ratkaistava, jotta vältytään ongelmilta, kun jotkin jäsenvaltiot ratifioivat sopimusta, jos ne jäävät ratkaisematta. Ne ovat öljyn uuttaminen bitumiliuskeesta, mikä voi aiheuttaa vaaran alueen ympäristölle ja paikallisille yhteisöille, sekä vastavuoroisuuden puute Bulgarian, Romanian ja Tšekin kansalaisten pakollisissa viisumivaatimuksissa.
costep_2011-06-07_15_19	Arvoisa puhemies, Romanian liittyminen Schengen-alueeseen on hanke, joka on vaatinut huomattavia taloudellisia, institutionaalisia ja inhimillisiä ponnistuksia, sillä se on yksi Romanian tärkeimmistä poliittisista tavoitteita. Romania on investoinut yli miljardi euroa, ja tulokset ovat olleet ehdottoman myönteisiä kaikissa arviointikertomuksissa. Kaikki Schengenin säännöstön vaatimukset on täytetty. Romanialla on yksi Euroopan unionin pisimmistä ulkorajoista. Tästä syystä se on kehittänyt pisimmälle viedyn, integroidun turvallisuusjärjestelmän, joka on Schengenin säännöstön vaatimusten mukainen. Romania ja Frontex ovat vahvistaneet kumppanuuttaan. Kreikassa toteutettujen Frontex-operaatioiden aikana Romania oli välineiden ja henkilöstön toiseksi suurin toimittaja Saksan jälkeen. Rajaan kohdistuvan valtavan maahanmuuttopaineen varalta on luotu erityisiä maahanmuutto- ja turvapaikkajärjestelmiä, jotka on toteutettu yhdessä muissa jäsenvaltioissa, Saksassa ja Alankomaissa, toimivien vastaavien laitosten kanssa. Laittoman ihmiskaupan torjumiseksi on otettu käyttöön kaikki ajantasaiset tutkimus- ja tiedonkeruumenetelmät. Euroopassa on kehitetty ainutlaatuinen sovellus, joka mahdollistaa tietojen käsittely sekä SIS I- että SIS II -järjestelmässä. Merirajojen valvontajärjestelmää on esitelty hyvien käytäntöjen mallina. Samaan aikaan viranomaiset ovat kiinnittäneet erityistä huomiota korruption torjuntaan. Jatkuva yhteistyö osana Euroopan komission luomaa erityistä järjestelmää on tuottanut tulokset, jotka osoittavat, että Romanialla on tarvittavat institutionaaliset valmiudet ja poliittinen tahto saavuttaa oikeudelliset tavoitteet. Mielestäni Schengen-alueeseen liittäminen ei ole Romanialle lahja, vaan pikemminkin tunnustus sen saavutuksista ja ponnistuksista, ja se tulee olemaan ilmiselvä etu EU:n ulkorajojen turvallisuuden kannalta. Hyvä jäsen Coelho, kiitos ja onnitteluni tavasta, jolla olette käsitellyt tätä asiaa.
costep_2011-06-23_14_245	Euroopan kaupunkien moninaisuutta on tuettava pääasiassa joustavalla koheesiopolitiikan täytäntöönpanomekanismilla sekä koordinoimalla ja muokkaamalla kaupunkikehityshankkeita kunkin yksittäisen kaupungin kehitystarpeiden ja strategisten suuntaviivojen mukaisesti. On puhuttu älykkäästä kaupunkikehityksestä ja kaupunkien tarpeesta parantaa ja uudenaikaistaa infrastruktuuriaan ja tarjoamiaan palveluja. Jotta ajatus ei mene hukkaan, meidän on mielestäni luotettava paikallisiin viranomaisiin ja kaupunkien vaaleilla valittuihin edustajiin. Meidän tulee kuunnella, mitä yhteisöt haluavat, aloittaa rakentaminen niiden esittämien ensisijaisten tavoitteiden pohjalta ja luottaa siihen, että kaupunginjohtajat tietävät parhaiten, mitkä ovat tai minkä pitäisi olla heidän kaupunkinsa ensisijaiset tavoitteet. Juuri tästä syystä olen esittelijän tavoin vakaasti sitä mieltä, että EU:n rahoitustarjonnan on vastattava paikallisia tarpeita ja EU:n tason yhdennetyn strategisen suunnittelun periaatteita. Siksi Euroopan kaupunkien toimintaohjelmalla on autettava vähentämään eroja strategisilla aloilla, joita jokainen moderni eurooppalainen kaupunki tarvitsee. Nämä alat ovat infrastruktuuri, tutkimus ja innovointi, liikenne, ympäristö, koulutus, terveydenhuolto ja kulttuuri. Syynä tähän on se, että yhdennetyn lähestymistavan ottaminen koheesiopolitiikkaan on ainoa tapa auttaa nykyajan kaupunkeja kehittymään luonnollisella, kestävällä ja ympäristön kannalta vastuullisella tavalla.
costep_2011-06-23_14_316	Rahastojen käytön joustavuuden lisääminen ja sellaisen hallintokulttuurin luominen, jolla edistetään monialaista lähestymistapaa ja rahastojen käytön yksinkertaistamista, ovat ratkaisevan tärkeitä yhteisten strategisten puitteiden luomiseksi rakennerahastoille. Rakennerahastojen yhteisvaikutusten osalta Euroopan parlamentti on korostanut, etteivät valmiudet saisi keskittyä liiaksi taloudellisiin klustereihin ja Euroopan unionin parhaille alueille. Katson, että erilaisessa alakohtaisessa politiikassa tarvitaan yhdennettyä lähestymistapaa, jotta talouskehityksessä ja kasvussa, alueiden välisten kehityserojen vähentämisessä, työpaikkojen luonnissa, elämänlaadun parantamisessa, työntekijöiden uudelleenkoulutuksessa, sosiaalisessa ja alueellisessa yhteenkuuluvuudessa ja Euroopan sosiaalimallin täytäntöönpanossa voidaan saavuttaa parhaimmat mahdolliset tulokset, millä edistetään yhteenkuuluvuutta ja EU:n talouden kilpailukykyä. Kun rahastojen yhteisiä toimia keskitetään alueellisella tai paikallisella tasolla, niistä saatava lisäarvo kasvaa. Myös sidosryhmät voivat mukauttaa tiettyjä toimenpiteitä todellisiin taloudellisiin ja yhteiskunnallisiin tarpeisiin ja näin ollen kunkin erityisen alueen työllisyystilanteeseen. Äänestin siksi tämän mietinnön puolesta.
costep_2005-05-12_1_87	Arvoisa puhemies, äänestyksessä päätöslauselmasta Euroopan tulevaisuus kuusikymmentä vuotta toisen maailmansodan jälkeen äänestin puolesta. Haluan kiittää kaikkia päätöslauselmaa kannattaneita kollegoitani. Päätöslauselma on moraalisesti äärimmäisen tyydyttävä kaikkien toisen maailmansodan kärsimykset ja sen jälkeisen väkivallan kokeneiden kannalta. Monet heistä eivät enää ole elossa ja ne, jotka ovat, kiittävät Euroopan parlamenttia siitä, ettei se ole unohtanut. Kiitän isäni Štefan Kányain puolesta, joka koki melkein yhdeksän vuotta helvettiä venäläisessä gulagissa. Päätöslauselma on tietolähde nuorille, jotka luojan kiitos eivät ole kokeneet sotaa. Siitä he voivat oppia menneisyydestä ja rakentaa Euroopalle vapaan ja rauhanomaisen tulevaisuuden.
costep_2006-11-15_21_11	Suhtaudun myönteisesti tähän tärkeään mietintöön ja haluan myös ilmaista kiitokseni esittelijä Edit Bauerille hänen työstään. Olen iloinen, että ihmisoikeuksien alivaliokunta hyväksyi osan esittämistäni tarkistuksista, joiden uskon parantaneen tämän mietinnön laatua. Ihmiskauppa on yksi monimutkaisimmista, parhaiten organisoiduista ja kannattavimmista rikollisuuden aloista. Tämä ongelma ei kosketa pelkästään kehitysmaita vaan myös Euroopan unionia. Korostin tarkistuksissani sitä, että useimmat seksuaalisen hyväksikäytön ja ihmiskaupan uhreista ovat alaikäisiä, jotka muodostavat kaikkein uhanalaisimman väestönosan. Esimerkiksi lapsen suostumusta prostituutioon ei voida pitää samanlaisena kuin aikuisen, joka tuntee toimiensa seuraukset. Useita tämän alan kansainvälisiä sopimuksia on allekirjoitettu. Monet valtiot eivät ole kuitenkaan ratifioineet niitä, ja ne, jotka ovat ratifioineet, eivät ole noudattaneet niitä, minkä vuoksi kyseisistä asiakirjoista on tullut merkityksettömiä. Vaikka monien valtioiden välisissä kansainvälisissä konferensseissa kaikki ovat samaa mieltä siitä, että kaikkien kannattamat yleissopimukset on todella pantava täytäntöön, tällaiset pyrkimykset häviävät usein konferenssin viimeisenä päivänä ja tilanne säilyy ennallaan. Sen lisäksi että keskitytään asiakas-uhri-suhteeseen, on tarpeen kiinnittää huomiota työnantajiin erityisesti niissä maissa, joissa ei vaadita viisumia. Alkuperä-, kauttakulku- ja kohdemaiden on tehtävä yhteistyötä. On tarpeen valvoa työvoimatoimistojen, myös pelkästään kausityövoimaa palkkaavien työvoimatoimistojen, toimintaa ja luotettavuutta. Yrityksiä, jotka käyttävät ihmiskaupan avulla saatavaa halpaa työvoimaa, on rankaistava äärimmäisen ankarasti. Seksipalveluja tarjoavissa laitoksissa tehtävät tarkastukset eivät riitä. Olisi toivottavaa, että rikoslainsäädännössä säädettävien rangaistusten ohella käytössä olisivat myös hallinnolliset tarkastukset. Poliittisia oikeuksia käsittelevien kansalaisjärjestöjen saatavilla on usein moninkertaisesti enemmän rahoitusta kuin kansalaisjärjestöillä, jotka käsittelevät ihmiskaupan tai naisten oikeuksien kaltaisia asioita. Surullista kyllä, tämä tuntuu näkyvän myös maiden omissa painopisteissä.
costep_2008-04-10_12_48	Äänestämällä Paul Rübigin mietinnön puolesta Euroopan parlamentti lähettää jäsenvaltioiden pienille ja keskisuurille yrityksille selvän signaalin. Pienet ja keskisuuret yritykset voivat usein osallistua tehokkaasti tutkimukseen ja kehitykseen, mutta niiden on selvittävä epäsuotuisammissa olosuhteissa kuin suuret kansainväliset yritykset. Tästä lähtien tutkimusta ja kehitystä harjoittavat pk-yritysjärjestöt voivat käyttää hyväkseen EU:n taloudellisen tuen ja toimia eurooppalaisessa verkostossa muiden pienten ja keskisuurten yritysten kanssa. Slovakialaiset pk-yritykset voivat siten myös antaa tietämyksensä ja valmiutensa Euroopan tutkimus- ja kehityssektorin käyttöön. Slovakiassa monet pienet ja keskisuuret yritykset sijaitsevat maaseudulla, missä infrastruktuuri on vähemmän kehittynyttä, mikä hankaloittaa niiden kehitystä. Monet naiset ovat työssä tutkimusta ja kehitystä harjoittavissa pk-yrityksissä joko suoraan tai välillisesti. Eurooppalaiset rahastot ovat hyödyllisiä, koska ne auttavat alkuun pk-yrityksiä, jotka voivat siten tarjota ammattivalmiutensa yleisen edun palvelukseen. Eurostars-ohjelma on uusien tuotteiden ja palveluiden tutkimiseen ja kehittämiseen Euroopan unionin tasolla tarkoitettu ohjelma. Pk-yritykset ovat Eurostars-hankkeissa avainasemassa. On todella sääli, että Slovakian tasavalta, joka on EU:n jäsenvaltio, ei osallistu tähän ohjelmaan. Siksi Slovakian pienet ja keskisuuret yritykset eivät voi saada merkittävää taloudellista tukea uusien tuotteiden, tekniikoiden ja palvelujen tehokkaaseen kehittämiseen.
costep_2008-06-05_3_10	Haluan kiittää esittelijä Horst Schnellhardtia hänen mietinnöstään, jossa käsitellään kahta eri menettelyihin liittyvää eri aihetta. Koska elintarvikkeiden hygieniaan sovelletaan yhteispäätösmenettelyä, tämä menettely väistämättä estää hintojen ja kuljetusehtojen käsittelyn, jotka ovat vain kuulemisprosessin alaisia. Olen samaa mieltä määräyksestä, että yksittäisten jäsenvaltioiden elintarviketurvallisuusvaatimusten on oltava samat rajojen eri puolilla tai ainakaan ne eivät saisi poiketa toisistaan huomattavasti. Tässä eteemme tulee kuitenkin kysymys tuonnista, joka kohdistuu Euroopan unioniin kolmansista maista, joiden elintarvikkeet ovat täynnä kasvinsuojeluaineita. Ympäristömme on saastunut, mikä vaikuttaa negatiivisesti ihmisten terveyteen. Sen vuoksi meidän on tehtävä kaikki mahdollinen estääksemme sen, että epäterveelliset elintarvikkeet heikentävät terveyttämme. Meidän on aloitettava eläin- ja kasviperäisten elintarvikkeiden, niiden komponenttien ja raaka-aineiden terveysvaarojen, hygienian hyväksyttävyyden ja biologisten arvojen tutkiminen. Meidän on keskityttävä tunnistamiseen tai mahdollisiin väärennyksiin. Meidän on tutkittava, sisältävätkö elintarvikkeet vieraita aineita, ja keskityttävä jokapäiväiseen käyttöön: ei esimerkiksi pelkästään lelujen sisältämiin ftalaatteihin, koska kukaan ei käytä niitä päivittäin. Slovakialaisia tuottajia arvostellaan usein elintarvikkeiden hygieniasta. Minun on kuitenkin korostettava, että Slovakiassa on paljon tiukemmat elintarvikevaatimukset kuin 15:ssä vanhassa jäsenvaltiossa.
costep_2008-09-04_9_1	Haluaisin todeta, että Euroopan parlamentin päätöslauselma Israelista ja Palestiinasta ei ole aivan asianmukaisesti ajoitettu viimeisimpien tapahtumien valossa. Israel vapautti viime viikolla jälleen 198 palestiinalaista vankia. Tämä ele todistaa Israelin halusta rakentaa keskinäistä luottamusta rauhanprosessissa, huolimatta erittäin kriittisestä israelilaisesta yleisöstä. Sama koski myös hiljattain tapahtunutta vanginvaihtoa Libanonin rajalla. On epäilemättä erittäin surullista, että Israelin vankiloissa pidetään myös palestiinalaisia nuoria. Ensisijainen syy on kuitenkin se, että terroristijärjestöt käyttävät heitä hyväkseen, lietsovat vihaa ja päättäväisyyttä tappaa. Viimeisten kahdeksan vuoden aikana jopa 16 prosenttia itsemurhaiskujen tekijöistä ja potentiaalisista tekijöistä on ollut alaikäisiä, ja iässä on näkynyt selvä laskusuuntaus. Lasten kasvatus ja koulutus ovat keskeisiä tekijöitä, joilla voi olla huomattava vaikutus israelilaisten ja palestiinalaisten rinnakkaiselon tulevaan kehitykseen.
costep_2009-03-11_3_33	Arvoisa puhemies, länsieurooppalaiset puhuvat mielellään siitä, että Keski- ja Itä-Euroopan maita on autettava selviämään kriisistä. Silti aivan samat ihmiset - tai tarkkaan sanottuna Nicolas Sarkozy - puhuvat samoista maista mustana aukkona, joka on riski Euroopan unionille. Vastustan sitä, että ongelma, joka vaikuttaa Länsi-Euroopan maihin aivan samalla tavalla, yleistetään näin tyhjänpäiväisellä tavalla. Tällaiset lausunnot saavat vain Keski- ja Itä-Euroopan maiden kansalaiset menettämään luottamuksensa toimielimiä kohtaan, ja ne näyttävät ennemminkin puukoniskulta selkään kuin auttamiselta. Viime viikolla eurooppalaiset johtajat vastustivat protektionismia, joka olisi merkinnyt uuden rautaesiripun kohottamista keskelle yhdentynyttä Eurooppaa. Samaan aikaan Euroopan komissio hyväksyi kuitenkin ranskalaisille autonvalmistajille myönnettävän valtavan valtiontuen. Tämä epätasa-arvoinen ja syrjivä suhtautumistapa on nähtävissä myös muilla aloilla, erityisesti maataloudessa. EU:sta on tulossa kaksinaamainen, ja euroskeptikot hyötyvät tästä.
costep_2009-04-01_16_19	Kolme vuotta sitten Euroopan parlamentti myönsi Saharov-palkinnon Kuubassa maaliskuussa 2003 pidätettyjen poliittisten vankien vaimoille. Nämä valkoisiin pukeutuvat naiset kiinnittivät rohkeasti huomiota maansa ihmisoikeusloukkauksiin. Eurooppa-neuvosto on toistuvasti antanut päätelmiä avoimen vuoropuhelun jatkamisesta Kuuban viranomaisten kanssa ja vaatinut samalla perusihmisoikeuksien ja -vapauksien ehdotonta kunnioittamista. Se on kuitenkin myös päättänyt, että kyseiset oikeudet on aina tuotava esiin virallisten vierailujen yhteydessä, ja demokraattisen opposition kanssa olisi mahdollisuuksien mukaan järjestettävä kokouksia. Joudun ilmoittamaan, että kehitysyhteistyöstä vastaavan komission jäsenen Louis Michelin virallisen vierailun yhteydessä ei järjestetty mainittuja kokouksia asiaa koskevasta pyynnöstä huolimatta. Tämä on vielä käsittämättömämpää ja järkyttävämpää sen takia, että Euroopan komission Kuuban-vierailu tehtiin samana päivänä, jolloin vietettiin Castron hallituksen vastustajien pidätyksen kuudetta vuosipäivää. Minua huolestuttaa se, että myös Euroopan parlamentin varapuhemies kuului kyseiseen valtuuskuntaan.
costep_2009-11-23_17_9	Toukokuun 6. päivänä 2009 pidetyn täysistunnon äänestysten lopussa Euroopan parlamentti hyväksyi direktiiviluonnoksen, jossa määritellään sähköisen viestinnän ehdot. Täysistunnossa hyväksyttiin kuitenkin myös yksi tarkistusehdotus, jonka täytäntöönpanoa neuvosto piti vaikeana. Siksi jatkettiin 29. syyskuuta asti sovittelumenettelyä, jossa pyrittiin yhdenmukaistamaan neuvoston, komission ja Euroopan parlamentin näkemyksiä sen varmistamiseksi, että 138 artiklan vaatimukset voitaisiin siirtää suoraan osaksi voimassa olevaa EU:n lainsäädäntöä. Haluaisin siksi kiittää Euroopan parlamentin neuvotteluryhmän toimintaa sekä neuvoston ja komission edustajien asiallista ja rakentavaa asennetta, koska heidän ansiostaan oli mahdollista päästä sopimukseen kiistanalaisen säännöksen sanamuodoista niin, että alkuperäisen 138 artiklan tavoitteet ja ajatukset siirrettiin hyväksyttävällä tavalla uuteen televiestintädirektiiviin. Uskon vakaasti, että sovittelumenettelyn jälkeen uutta televiestintädirektiiviä sovelletaan jo EU:n julkisessa elämässä.
costep_2010-02-10_8_39	Haluaisin aloittaa sanomalla, että pidän Kroatiaa ja Makedoniaa koskevia mietintöjä hyvinä ja hyvin laadittuina mietintöinä, ja minusta meidän pitäisi kiittää esittelijöiden työtä ja tukea mietintöjen hyväksymistä. Turkin osalta minulla on tunne, että olemme tällä alalla piilosilla. Turkin viranomaiset ilmoittavat näkyvästi muutosponnisteluistaan, mutta todellisuudessa yhteiskunnassa on vain vähän muutoksia. Isät myyvät edelleen tyttäriään tai vaihtavat heitä karjaan. Vaimonsa ostavat miehet kohtelevat heitä kuin orjia. Uskon lujasti, että sivilisaatioiden lähentymistä koskeva prosessi on monimutkainen ja pitkä, eikä se ole yksinkertainen meille eikä Turkin yhteiskunnalle. Siksi katson, että tässä tapauksessa meidän on varustauduttava kärsivällisyydellä ja meidän on oltava valmiita pitkiin neuvotteluihin, mutta näissä neuvotteluissa meidän on toimittava asianmukaisesti ja kunniallisesti ja puhuttava avoimesti kaikista ongelmista. Se on meidän etujemme mukaista ja se on myös Turkin kansan etujen mukaista, ja kun tämä ongelma selvitetään ja saadaan se onnistuneesti päätökseen, se on saavutus sekä EU:lle että Turkille.
costep_2010-02-10_8_67	Kroatia osoittaa päättäväisyytensä liittyä EU:hun etenemällä selkeästi kohti kriteerien täyttämistä. Poliittinen tahto on näkynyt julkishallinnon ja oikeuslaitoksen uudistuksissa ja korruption ja järjestäytyneen rikollisuuden torjunnassa. Oikeuslaitoksessa avoimuus on lisääntynyt, vireilletuloa odottavien oikeusmenettelyjen ja liian pitkien menettelyjen määrä on vähentynyt. Yksi merkittävä tekijä on sotarikosten jatkuva paljastaminen, jossa Kroatia tekee täysimääräistä yhteistyötä kansainvälisen rikostuomioistuimen kanssa. Kroatian sääntelyn yhdenmukaistaminen yhteisön säännöstön kanssa on hyvällä tasolla. Se käy läpi huomattavia lainsäädännöllisiä ja institutionaalisia muutoksia torjuakseen järjestäytynyttä rikollisuutta ja mafiaa ja vahvistaakseen rajatylittävää yhteistyötä naapurimaiden lainvalvontaviranomaisten kanssa. Kroatian pankkiala on vakaa, sijoittajat luottavat valtion talouteen ja makrotalouden vakautta ylläpidetään. Pienimuotoisia yksityistämisiä koskeva ohjelma on edelleen saatettava loppuun ja vähennettävä valtion puuttumista talouteen. Minun mielestäni etnisten kroaattien ja etnisten serbien sovinto, vähemmistöjen oikeuksien turvaamisen parantuminen ja pakolaisten kotouttaminen, mukaan luettuna kotien rakentaminen, ansaitsevat erityisesti kiitosta. Siksi kehotan Kroatiaa kehittämään edelleen poliittisen vastuun kulttuuria ja keskustelemaan julkisesti jäsenyydestä ja liittymisen seurauksista, koska tällä hetkellä vain kolmasosa kansasta pitää EU:hun liittymistä kannattavana. Haluaisin myös onnitella uutta komission jäsentä, Stefan Fülea, ja toivottaa hänet tervetulleeksi toimeensa.
costep_2010-04-21_5_17	Helmikuussa kieltäydyimme ratifioimasta sopimusta, joka koski tilinpäätöstietojen käsittelyä ja siirtämistä Yhdysvaltojen valtiovarainministeriön terrorismin seurantaohjelmaan liittyviin tarkoituksiin. Kieltäytymisen syyt oli selkeästi lueteltu, ja niitä olivat muun muassa seuraavat: tietosuojalainsäädännön perusperiaatteita rikotaan lukuisien kansalaisten ja Euroopan unionin kansalaisten osalta (jopa 90 miljoonaa tietoerää kuukaudessa) EU:n kansalaisilta puuttuu suoja heistä tämän sopimuksen nojalla Yhdysvalloille ja kolmansille maille annettavien tietojen väärinkäyttöä vastaan ja todellinen vastavuoroisuus puuttuu, sillä toinen sopimusosapuoli ei ole sitoutunut toimittamaan vastaavanlaatuisia ja yhtä laajoja tietoja EU:lle. Monet näistä puutteista voidaan korjata uudessa sopimuksessa, mutta varsinainen periaate, jonka nojalla kaikki tiedot siirretään kattavasti EU:sta Yhdysvaltoihin, jossa Yhdysvallat käsittelee, arvioi ja säilyttää kaikki EU:n rahaliikennettä koskevat tiedot rajoituksetta terrorismiyhteyksien etsimisen varjolla, ei ole kestävä. Tätä periaatetta on tarkistettava. Eurooppalaisten pankkien rahaliikennettä pitäisi käsitellä ainoastaan EU:n sääntöjen mukaisesti ja Euroopan maaperällä. Luovutamme yhdysvaltalaisille ystävillemme ainoastaan ne tiedot, jotka todella liittyvät terrorismiin.
costep_2010-10-20_11_28	Mielestäni Ukraina on yksi Euroopan unionin lähimpiä mahdollisia kumppaneita. Ukrainalaiset ovat paljon lähempänä Euroopan sivilisaatiota kuin turkkilaiset tai albanialaiset. Ukrainan kansa on vapaasti valinnut muutoksen, koska demokraattiset oranssit vallanpitäjät ovat ajaneet maansa köyhyyteen, toivottomuuteen ja rappioon. Viktor Janukovitš oli pitkään oppositiossa, ja hänen asenteensa nykyistä oppositiota kohtaan kuvastaa sitä kohtelua, jota hän sai osakseen oransseilta johtajilta. Lisäksi meidän on myös tunnustettava se, että hän todennäköisesti muistaa aikaisemman vaiheen, jolloin oranssi liitto vainosi häntä, ja Euroopan unioni reagoi pelkästään hymyilemällä hyväntahtoisesti. Ellemme halua menettää Ukrainaa tulevana jäsenenä, meidän on oltava kärsivällisiä ja keskityttävä taloudelliseen yhteistyöhön. Meidän on rakennettava keskinäisen luottamuksen ilmapiiri. Meidän on selitettävä hallitukselle, että oppositiolla on oikeutettu paikka demokraattisessa yhteiskunnassa. Oppositiolle on sanottava, että jollei se saa riittävää kannatusta kansalta, sillä ei ole oikeutta kilvoitella vallasta.
costep_2010-11-24_6_12	Arvoisa puhemies, Eurooppa-neuvoston kokouksessa odotettiin vastauksia siihen, kuinka Euroopan johtajat käsittelisivät talouden taantuman ongelmia. Kuten olen todennut jo monta kertaa, talousarvioihin keskittyminen ei yksistään riitä. Kriisin pahentama rakenteellinen epätasapaino ulottuu muuallekin kuin velkoihin. Ellemme ota käyttöön mekanismia, jolla voidaan tarttua myös muihin ongelmiin, mekanismin onnistuminen on hyvin kyseenalaista. Toinen keskustelunaihe oli se, aiheuttaisivatko eläkeuudistusten tuomat budjettivaikutukset alijäämiä. Puhumme toisaalta sääntöjen tiukentamisesta ja niiden järjestelmällisyyden lisäämisestä, mutta sitten teemme niihin heti poikkeuksia. Jos eläkeuudistukset ovat niin tärkeitä kuin on annettu ymmärtää, mitä en itse usko, onnistuneista ohjelmista voitaisiin löytää myös muita esimerkkejä. Kuka tällöin arvioisi asioiden tärkeysjärjestystä? Uskon vakaasti, ettei meidän pidä aloittaa keskustelua poikkeuksista keskustellessamme järjestelmän muutoksista.
costep_2010-12-15_5_63	Arvoisa puhemies, keskustelemme ehdotetusta euroalueen rahoitusvakausvälineestä - välineestä, jonka pitäisi auttaa ystäviämme maista, jotka eivät tällä hetkellä pysty maksamaan velkojaan. Kaikki täällä puhuvat kaikkien euroalueen jäsenvaltioiden takaaman yhteisen rahoitusvakausmekanismin luomisesta, ja odotamme niiden, jotka ovat onnistuneet pitämään velkansa hallinnassa, osoittavat solidaarisuutta niille, jotka eivät ole vielä siinä onnistuneet. Kun tähän mennessä ollaan koetettu ratkaisuja, joilla autetaan Kreikkaa, ja viime kerralla pystytettyä kertaluonteista suojarakennelmaa, mietin, mitä tapahtuisi, jos markkinoiden rahoitustietäjät ottaisivat laskimensa ja alkaisivat laskea ratkaisun todellista arvoa ja huomaisivat, että edes se ei ole riittävän luotettava, jotta he haluaisivat ottaa riskin investoida omat rahansa alueelle. Mietin, onko meillä seuraavat ratkaisut ja seuraavat vaiheet valmiina. Tässä vaiheessa ja tämän skenaarion mukaan ratkaisun uskottavuus on hyvin heikko.
costep_2011-01-17_13_13	Arvoisa puhemies, niiden lukuisten vuosien aikana, joina Euroopan unioni on toiminut, se on luonut äärimmäisen hankalan sääntöjen ja säädösten järjestelmän. Näin on tarkoitus antaa kansalle vaikutelma, että unioni huolehtii ruokamme puhtaudesta ja laadusta. Vahvistaakseen tuota viestiä unioni on palkannut lukuisia asiantuntijoita, tarkastajia, eläinlääkäreitä sekä virkamiehiä ja luonut siten monimutkaisen institutionaalisen hirviön ruoan laadun varmistamiseksi Euroopassa. Hyvät kuulijat, näemme nyt, miten hyvin se toimii. Eurooppa on tulvillaan saastunutta ruokaa, eikä byrokraattinen järjestelmämme selvästikään tiedä, mitä sille pitäisi tehdä. Jotta voisimme ymmärtää tilanteen vakavuuden, on palautettava mieliin, mitä hyötyä tästä temppuilusta on meille ollut. Tiedeyhteisö pitää dioksiineja myrkyllisimpänä kemikaalina, jonka ihminen on kehittänyt. Ne kuuluvat haitallisimpiin karsinogeeneihin, mutta lisäksi ne heikentävät soluimmuniteettia ja hormonaalista immuniteettiä, lisäävät tulehdusalttiutta, alentavat hedelmällisyyttä sekä lisäävät raskaudenkeskeytyksiä, munasarjojen vajaatoimintaa, synnytykseen liittyviä ongelmia, lapsikuolleisuutta ja keskushermoston kehitykseen liittyviä ongelmia sekä aiheuttavat patologisia muutoksia steroidisiin hormoneihin ja reseptoreihin. Ne eivät hajoa. Ne kertyvät eläviin organismeihin. Maailman terveysjärjestö onkin todennut, että jos yhtä riisinjyvää vastaava määrä dioksiinia päätyy kiertoon, se vastaa vuotuista ylärajaa miljoonaa ihmistä kohti. Olemme myös tänään saaneet kuulla, että saksalainen yhtiö Harles und Jentzsch on lisännyt dioksiinia eläinrehuihin ja toimittanut markkinoille jopa 3 000 tonnia dioksiinin saastuttamaa rasvaa maaliskuun 2010 jälkeen. Tämänhetkisten tietojen mukaan saastuneita kananmunia on viety Alankomaihin ja Yhdistyneeseen kuningaskuntaan ja saastunutta lihaa Ranskaan ja Tanskaan. Näin ollen haluaisin kysyä komission jäseneltä, miten on mahdollista, että yhtiötä, joka toimittaa rehuseoksia tuhansille maanviljelijöille, ei ole rekisteröity säänneltyyn valvontajärjestelmään. Millaista yhteistyötä voimme odottaa Saksan valtiollisilta laitoksilta, jos yritys voi valmistaa rehuseoksia rekisteröitymättä lainkaan valvontajärjestelmään? Millaisia eläinlääketieteellisiä tarkastuksia maatiloilla oikein suoritetaan, jos kerran rehun saastuminen on jäänyt eläinlääkintätarkastajilta huomaamatta maaliskuusta 2010 saakka? Hyvät kuulijat, missä näiden elintarvikkeiden hävittämisessä mennään? Puhumme hävitetyistä kananmunista ja hävitetystä lihasta ja siitä, mitä Puhemies keskeytti puhujan.
costep_2011-02-14_18_16	Kuulimme komission jäseneltä Dallilta, että Euroopan komissio suhtautuu hyvin varovaisesti napanuoraverestä kerättäviä kantasoluja koskevaan tutkimukseen. Tämä ei ole mitenkään yllättävää. Komissio ehdotti seitsemännessä puiteohjelmassa suunnatonta tukipakettia kiistanalaiselle kantasolututkimukselle, ajoi sen läpi ja pelkää myöntää, että tämä tutkimus ei ole täyttänyt odotuksia. Lisäksi on käynyt selväksi, että syntymättömien lasten kehoista otetuilla kantasoluilla ei ylletty lähellekään samoja tuloksia kuin napanuorasta saaduilla verisoluilla tehdyllä tutkimuksella. Vielä aivan viimeaikoihin saakka napanuoraverta pidettiin biologisena jätteenä. Kun tuoreimmissa raporteissa kerrotaan onnistuneista kokeiluista ja jopa hoidoista, joissa käytetään napanuorasta kerättävän veren kantasoluja, miten komissio voi puolustaa moraalisesti tuomittavaa ihmisalkioiden tuottamista tutkimustarkoituksiin? Miksi komission jäsen Dalli ei ole myöskään esitellyt meille tänään konkreettista suunnitelmaa, jolla komissio aikoo lisätä syntymähetkellä kerättävän napanuoraveren prosenttiosuutta, vaan tuo sen sijaan julki merkityksettömän mielipiteen? Toivon tämän johtuvan siitä, että hänen henkilökuntansa tekee yhä kovasti töitä tällaisen suunnitelman laatimiseksi. Oletan, että komissio ehdottaa suunnitelmassa mekanismia, jolla vanhemmat vapautetaan napanuoraveren keräämistä ja sen jälkeistä säilytystä koskevasta maksutaakasta. Odotan myös, että suunnitelmaan sisältyy uudelleenarviointi kantasolututkimuksen painopisteistä.
costep_2011-04-04_17_45	Olemme kaikki tietoisia naisiin kohdistuvan väkivallan ongelmasta ja keskustelemme siitä, mutta kun on kyse sen kitkemisestä tai poistamisesta, tulokset ovat heikkoja. Naiset kohtaavat väkivaltaa eri elämänvaiheissaan lapsuudesta aikuisuuteen. Väkivaltaa esiintyy kouluissa, työpaikoilla, vertaisryhmissä, julkisesti sekä perheiden sisällä tai parisuhteissa. Väkivallalla on monet kasvot ja se voi olla fyysistä, seksuaalista, henkistä tai yhteiskunnallista sekä jopa taloudellista. Naiset, joilla on erilainen koulutustausta, sosioekonominen asema tai jotka kuuluvat eri etnisiin ja uskonnollisiin ryhmiin, ja naiset sekä kaupungeissa että maaseudulla kokevat väkivaltaa. On kuitenkin syytä korostaa, että naisiin kohdistuva väkivalta on ongelma, jota meidän kaikkien on torjuttava. Sen poistaminen edellyttää paitsi aktiivisia toimielimiä myös aktiivisia yksilöitä, miehiä ja naisia, jotka eivät ummista silmiään tältä yhteiskuntamme vasenmieliseltä ilmiöltä vaan ovat valmiita toimimaan itse nollatoleranssiperiaatteen toteuttamiseksi. Yksittäisten jäsenvaltioiden on toimittava nykyistä aktiivisemmin ja laadittava naisiin kohdistuvan väkivallan vastaisia toimintasuunnitelmia, lisättävä tiedotusvälineiden tietoisuutta, annettava erityisiä rikoslakeja sekä toteutettava rikosoikeudellisia toimenpiteitä.
costep_2011-06-23_14_585	Käsiteltävänä oleva direktiivi koskee maataloustraktoreiden päästöjä, ja siinä esitetään direktiivin 2000/25/EY määrällistä muuttamista. Direktiivi on kiireellinen, koska se kattaa ajanjakson, joka alkoi 1. tammikuuta 2011, ja se on hyvin tärkeä kyseisellä teollisuudenalalla odotettavissa olevien myönteisten vaikutustensa vuoksi. Direktiivissä määritetään kullekin traktorityypille päästöjen enimmäismäärä käytetyn moottorin perusteella, ja siinä järjestetään päästöjen asteittainen vähentäminen toisiaan seuraaviin vaiheisiin. Vastikään alkaneen vaiheen päästörajat ovat paljon tiukemmat kuin edeltävän vaiheen. Vaiheesta toiseen siirtymisen helpottamiseksi direktiivissä on otettu käyttöön joustojärjestelmä, jonka avulla traktorinvalmistajat voivat saattaa markkinoille rajoitetun määrän traktoreita, joiden moottorit ovat edellisen vaiheen päästörajojen mukaisia. Komission ehdotus direktiiviksi on katsottava erittäin myönteiseksi. Ehdotuksessa otetaan huomioon EU:n joku aika sitten asettamat ympäristönsuojelua koskevat tavoitteet. Jos ehdotettua muutosta ei hyväksytä, tulos on päinvastainen kuin mitä me haluamme, koska useat maanviljelijät saattavat pitää vanhat, saastuttavat traktorinsa, jolloin ympäristön tila Euroopassa heikkenee. Tämän takia tätä direktiivin tarkistamista on mielestäni tuettava, koska sen hyväksymisellä voidaan saavuttaa ympäristönsuojelua koskeva tavoite, mutta myös parantaa kyseisen teollisuudenalan taloudellisia näkymiä.
